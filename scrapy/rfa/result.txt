***********
10	ខ្មែរ​សម័យ​បុរេប្រវត្តិ និង​ការ​ទទួល​ឥទ្ធិពល​ឥណ្ឌា (ភាគ​២)

11	ប្រជាពលរដ្ឋ​កម្ពុជា ដែល​សម្គាល់ ឬ​ហៅ​ខ្លួន​ឯង​ថា​ជា​ជនជាតិ​ខ្មែរ​នោះ គឺ​ជា​មនុស្ស​មួយ​ក្រុម ក្នុង​ចំណោម​ពូជសាសន៍​អូស្ត្រូអាស៊ី ហើយ​ដែល​បាន​មក​តាំង​ទី​រស់​នៅ​ក្នុង​តំបន់​ឥណ្ឌូចិន នេះ​តាំង​ពី​សម័យ​យុគថ្ម​រំលីង គឺ​ប្រមាណ ១៥​សតវត្ស​មុន​គ្រិស្តសករាជ។ ឯកសារ​ខ្លះ​បញ្ជាក់​ថា មាន​ស្លាក​ស្នាម​តាំង​លំនៅ​នៅ​តំបន់​នេះ​ប្រមាណ ៥​ពាន់​ឆ្នាំ​មុន​គ្រិស្តសករាជ​ឯណោះ។ ក្រុម​មនុស្ស​ទាំង​ឡាយ​ក្នុង​អំបូរ​អូស្ត្រូអាស៊ី នេះ​នៅ​មាន​រស់​រាន​រហូត​ដល់​សព្វថ្ងៃ​នៅ​ប្រទេស​ភូមា​ភាគ​ខាង​ក្រោម ហើយ​និង​នៅ​តាម​ជួរ​ភ្នំ​អណ្ណាម។ ឯ​លក្ខណៈ​កាត់​ជាមួយ​ធាតុ​ម៉ុងហ្គោល គឺ​ជា​ការ​កើត​ឡើង​ថ្មីៗ​ខាង​ក្រោយ។
12	ក្នុង​ចំណោម​ជនជាតិ​ឥណ្ឌូចិន គឺ​ពួក​មនុស្ស​រស់​នៅ​ត្រង់​ចន្លោះ​ប្រទេស​ចិន និង​ឥណ្ឌា ប្រជាពលរដ្ឋ​ខ្មែរ​ជា​ជនជាតិ​ចាស់​ជាង​គេ ដែល​បាន​តាំង​ទី​លំនៅ​នៅ​លើ​ទឹក​ដី​របស់​ខ្លួន​សព្វថ្ងៃ​នេះ គឺ​រហូត​មក​ដល់​សតវត្ស​ទី​១៣ នៃ​គ្រិស្តសករាជ ទាក់ទាញ​ដោយ​ដែន​ដីសណ្ដ​មាន​ជីជាតិ វាល​ទំនាប និង​សមុទ្រ​ផង ព្រម​ដោយ​ការ​រុញ​ច្រាន​របស់​ពួក​ម៉ុងហ្គោល​ពី​ប្រទេស​ចិន មក​ផង ទើប​ជនជាតិ​វៀតណាម ជនជាតិ​ថៃ និង​ភូមា បាន​លេច​មុខ​មក​នៅ​ក្នុង​តំបន់​ឥណ្ឌូចិន នេះ ដោយ​ពួក​នេះ​បាន​វាយ​រុញ​ច្រាន​ជនជាតិ​ខ្មែរ និង​បង​ប្អូន​របស់​ខ្លួន គឺ​ជនជាតិ​មន អោយ​ខ្ទាត​ពី​តំបន់​វាល​ទំនាប​មេណាម និង​ពី​តំបន់​វាល​ទំនាប​ទន្លេ​ឥរ៉ាវតី។
13	នៅ​តាម​ស្ថានីយ​បុរេប្រវត្តិ​នានា​របស់​ជនជាតិ​ខ្មែរ​ពី​សម័យ​ថ្ម​រំលីង​នោះ គេ​បាន​រក​ឃើញ ដូច​ជា​នៅ​ស្ថានីយ​ម្លូព្រៃ អន្លង់​ផ្ដៅ សំរោងសែន និង​នៅ​លើ​ខ្នង​ទួល ឬ​ខ្នង​ភ្នំ​តំបន់​ដី​ក្រហម គឺ​មេមត់​ស្នួល នូវ​ឧបករណ៍​ផ្សេងៗ​ជាច្រើន​ដែល​ធ្វើ​អំពី​ថ្ម​រំលីង។ ប្រជាជន​ក្នុង​សម័យ​នោះ​ចេះ​ធ្វើ​ពូថៅ កន្ត្រៃ និង​កងដៃ​អំពី​ថ្ម​រំលីង។ គេ​ចេះ​សូន​ដី​ឥដ្ឋ​ធ្វើ​ក្អម​ឆ្នាំង តុបតែង​លំអ​ដោយ​ក្បាច់​រចនា​ជា​រង្វង់​ក្បាច់​ហៀន​គូទ​ខ្យង និង​ចេះ​ធ្វើ​ក្រវិល សម្រាប់​ពាក់​ត្រចៀក​ថែម​ទៀត​ផង។ គេ​ចេះ​នេសាទ​ត្រី​ដោយ​ស្ន ដែល​មាន​ងៀង និង​ស្ទូច​ត្រី​ដោយ​សន្ទូច ដែល​មាន​ផ្លែ​ធ្វើ​អំពី​ឆ្អឹង​សត្វ។ គេ​ចេះ​ផ្សាំង ឬ​ចិញ្ចឹម​សត្វ​គោ​ក្របី ចិញ្ចឹម​ជ្រូក និង​ដាំ​ស្រូវ។ ផ្ទះ​របស់​គេ​សង់​បន្តើត​លើ​សសរ​ខ្ពស់​ពី​ដី ដែល​អាច​ការពារ​សត្វ​កណ្ដៀរ ឬ​សត្វ​សាហាវ​ផ្សេងៗ ហើយ​និង​ការពារ​ទឹក​លិច​នៅ​រដូវ​វស្សា។ នៅ​ក្នុង​តំបន់​ភាគ​ខាង​កើត​ក្នុង​ការ​កាប់​ឆ្ការ​ព្រៃ​ស្បាត រាន​ដី​ធ្វើ​ចម្ការ ដើម្បី​ពង្រីក​ដំណាំ​កៅស៊ូ​នៅ​ប្រទេស​កម្ពុជា គេ​បាន​រក​ឃើញ​ភូមិ​មូល ជា​ភូមិ​សម័យ​បុរេប្រវត្តិ ដែល​មាន​គ្រឹះ​នៅ​សល់​ដែល​យើង​អាច​មើល​ឃើញ​យ៉ាង​ច្បាស់។ ក្នុង​ចំណោម​ភូមិ​ទាំង​នោះ ភូមិ​មួយ​ត្រូវ​គេ​បាន​រក​ឃើញ​នៅ​មេមត់ ដែល​យើង​អាច​ឃើញ​ច្បាស់​នូវ​កំពែង ឬ​ជញ្ជាំង​ក្រាស់ ហើយ​ខ្ពស់ ធ្វើ​អំពី​ដី​មាន​រាង​ជា​រង្វង់​មូល ដែល​មាន​វិជ្ឈមាត្រ​ខាង​ក្រៅ​រហូត​ដល់ ២០០​ម៉ែត្រ ហើយ​មាន​ផ្លូវ​ចូល​ពីរ។ ភូមិ​មូល​ពី​សម័យ​បុរេប្រវត្តិ​នេះ ការពារ​ដោយ​គូ​ទឹក​សង​ខាង ហើយ​គូ​ទឹក ឬ​រណ្ដៅ​នោះ មាន​ជម្រៅ​រហូត​ដល់ ៦​ម៉ែត្រ​នៅ​ឡើយ​សព្វថ្ងៃ​នេះ។
14	គេ​បាន​រក​ឃើញ​រោង​ជាង ឬ​កន្លែង​កាត់​បំបែក​ថ្ម និង​ដុស​រំលីង ឬ​ខាត់​ថ្ម ដែល​មាន​សំណល់​វត្ថុ​ផ្សេងៗ​យ៉ាង​ច្រើន​សន្ធឹក​ធ្វើ​អំពី​ថ្ម​រំលីង ព្រម​ទាំង​មាន​បំណែក​ចាន ឬ​ក្រឡ ឬ​ហៅ​ម៉្យាង​ទៀត​ថា កុលាលភាជន៍​យ៉ាង​ច្រើន​នៅ​ទី​នោះ។ តាម​ការ​ស្រាវជ្រាវ​ថ្មីៗ​បន្ថែម​ទៀត ដោយ​ប្រើ​ប្រព័ន្ធ​ផ្កាយ​រណប​ថត​ពី​ទី​អវកាស​មក មន្ទីរ​ពិសោធន៍ ណាសា (NASA) នៃ​សហរដ្ឋ​អាមេរិក បាន​ប្រកាស​ថា បាន​រក​ឃើញ​ភូមិ​មូល​សម័យ​បុរេប្រវត្តិ​យ៉ាង​ច្រើន​នៅ​តំបន់​សៀមរាប​អង្គរ ផង​ដែរ។
15	ជនជាតិ​ខ្មែរ​នៅ​សម័យ​បុរេប្រវត្តិ អនុវត្ត​ជំនឿ​គោរព​បុព្វបុរស​ដូនតា ហើយ​ធ្វើ​សក្ការបូជា​អ្នក​តា​ម្ចាស់​ទឹក​ម្ចាស់​ដី ជា​ទង្វើ​ដែល​អាច​អោយ​យល់​បាន​ថា នៅ​ក្នុង​ប្រទេស​មួយ​ដែល​ទឹក និង​ដី មិន​អាច​កាត់​ផ្តាច់​ពី​គ្នា​បាន ហើយ​ហាក់​ដូច​ជា​ច្រឡូក​លាយ​ឡំ​ភ្ជាប់​គ្នា​ទៅ​នឹង​មេឃ ក្នុង​គំនិត​ចក្រវាឡ​ដ៏​អស្ចារ្យ​មួយ។
16	សត្វ​នាគ គឺ​ជា​និមិត្តរូប​នៃ​កម្លាំង​អាទិទេព ឬ​វត្ថុ​ស័ក្ដិសិទ្ធិ វត្ថុ​ទិព្វ​របស់​ជនជាតិ​ខ្មែរ។ ជំនឿ​នេះ គេ​បាន​ឃើញ​កើត​មាន​មក​ពី​យូរយារ​ណាស់​មក​ហើយ ជាពិសេស​មាន​រឿងរ៉ាវ​នាង​នាគ ដែល​ទាក់ទង​ទៅ​នឹង​រយៈ​កាល​ចាប់​ផ្ដើម​ប្រវត្តិសាស្ត្រ​នៃ​ប្រទេស​កម្ពុជា ថែម​ទៀត​ផង។ ថ្វីត្បិត​តែ​រឿងរ៉ាវ​ព្រះនាង​នាគ​មាន​លក្ខណៈ​ដូច​ជា​រឿង​ព្រេង​និទាន​បន្តិច​ក្តី ក៏​សព្វថ្ងៃ​ជំនឿ​នេះ​នៅ​មាន​ជីវិត​រស់​រវើក​ក្នុង​ជីវភាព​នៃ​ជនជាតិ​ខ្មែរ ហើយ​ត្រូវ​បាន​ប្រជាពលរដ្ឋ​ខ្មែរ​គោរព​បូជា​យ៉ាង​សកម្ម ហើយ​តម្កល់​ទុក​ថា គឺ​អ្នក​តា​ម្ចាស់​ស្រុក​ម្ចាស់​ទឹក​ម្ចាស់​ដី ដ៏​មាន​គុណ​នេះ​ហើយ​ជា​អ្នក​ថែ​រក្សា​ការពារ​ជនជាតិ​ខ្មែរ និង​មាតុភូមិ​ខ្មែរ​នេះ​ឯង។
17	ក្នុង​រង្វង់​សតវត្ស​ទី​១ នៃ​គ្រិស្តសករាជ ជនជាតិ​ខ្មែរ​ដែល​តាំង​ពី​យូរ​លង់​ណាស់​មក​ហើយ ធ្លាប់​មាន​ទំនាក់ទំនង​ជាមួយ​អ្នក​ដើរ​សមុទ្រ​ជាតិ​ឥណ្ឌា ដែល​ភាគ​ច្រើន​ជា​អ្នក​ជំនួញ និង​ពួក​ព្រាហ្មណ៍ ក៏​បាន​ទទួល​ឥទ្ធិពល​ជា​បន្តបន្ទាប់​ពី​ពួក​ឥណ្ឌា ទាំង​នោះ។ គ្មាន​អ្វី​គួរ​អោយ​សង្ស័យ​ឡើយ វប្បធម៌ និង​សាសនា​នៃ​ប្រទេស​ឥណ្ឌា បាន​ក្លាយ​ជា​វប្បធម៌ និង​សាសនា​របស់​វណ្ណៈ​អ្នក​ដឹក​នាំ​ខ្មែរ។ ចំណែក​ប្រជាពលរដ្ឋ​សាមញ្ញ​ទូទៅ​វិញ រហូត​ដល់​សព្វថ្ងៃ​នេះ​ហើយ នៅ​តែ​មាន​ជំនឿ​ទៅ​លើ​ព្រលឹង​ដូនតា គោរព​បូជា​អារុក្ខអារក្ខ​អ្នកតា​ម្ចាស់​ទឹក​ម្ចាស់​ដី ដែល​ជា​ជំនឿ​ដើម​របស់​ខ្មែរ​ដដែល ទោះ​បី​ស្ថិត​នៅ​ក្រោម​ទង់ ឬ​រូបភាព​ព្រះពុទ្ធ​សាសនា ដែល​នាំ​ចូល​ពី​ឥណ្ឌា ក៏ដោយ។ ម៉្យាង​ទៀត គឺ​ដោយសារ​ការ​ទទួល​ឥទ្ធិពល​ឥណ្ឌា ដែល​មាន​ភាសា​សំស្ក្រឹត​ជា​យាន​នេះ​ហើយ ដែល​បាន​ជំរុញ​ជនជាតិ​ខ្មែរ​អោយ​ចាប់​ផ្ដើម​សម័យ​ប្រវត្តិសាស្ត្រ​ជាតិ​របស់​ខ្លួន នា​ដើម​សតវត្ស​ទី​១ នៃ​គ្រិស្តសករាជ​នេះ។
18	ការ​ធ្វើ​ដំណើរ​ដែល​កាន់​តែ​រីក​ចម្រើន​ឡើង​ជា​លំដាប់​របស់​ជនជាតិ​ឥណ្ឌា មក​កាន់​តំបន់​សុវណ្ណភូមិ​នេះ ដើម​ហេតុ​សំខាន់ គឺ​ការ​មក​ធ្វើ​ជំនួញ​ជួញ​ដូរ​ខាង​សេដ្ឋកិច្ច។ ពី​ដើម​ឡើយ ពួក​ឈ្មួញ​ឥណ្ឌា ទិញ​មាស​ពី​តំបន់​ស៊ីបេរី ដែល​ពួក​ទូរចរ​ធ្វើ​ដំណើរ​ដោយ​រទេះ​ឆ្ងាយៗ​មក​លក់​អោយ ដោយ​ឆ្លង​កាត់​តំបន់​បាក់ទ្រីយ៉ាន។ ប៉ុន្តែ ប្រហែល​ជា​ពីរ​សតវត្ស​មុន​គ្រិស្ដសករាជ ដោយ​មាន​ការ​រំជើបរំជួល​ក្នុង​ចំណោម​ជនជាតិ​ផ្សេងៗ​នៅ​ភូមិ​ភាគ​អាស៊ី​កណ្ដាល បាន​ធ្វើ​អោយ​ផ្លូវ​នេះ​កាត់​ផ្តាច់ ធ្វើ​គមនាគមន៍​ត​ទៅ​ទៀត​លែង​កើត។
19	ក្រោយ​មក គឺ​ក្នុង​អំឡុង​សតវត្ស​ទី​១​នៃ​គ្រិស្តសករាជ ពួក​ឥណ្ឌា ក៏​ធ្វើ​ដំណើរ​បែរ​ទៅ​ទិស​ខាង​លិច ហើយ​បាន​ទិញ និង​ដឹក​ជញ្ជូន​មាស​ពី​ពិភព​រ៉ូម៉ាំង ក្នុង​នោះ​មាន​ទាំង​កាក់​មាស​ដែល​គេ​បាន​រំលាយ ហើយ​បោះ​ពុម្ព​ជា​រូបិយវត្ថុ​ជា​ប្រាក់ ដាក់​អោយ​ប្រើប្រាស់​នៅ​ក្នុង​ចក្រភព​រ៉ូម៉ាំង ថែម​ទៀត​ផង។ ក៏ប៉ុន្តែ មិន​យូរ​ប៉ុន្មាន ព្រះចៅ​វ៉េស្ប៉ាស្យាង ដែល​គ្រង​រាជ​នៅ​ចន្លោះ​ឆ្នាំ​៦៩-៧៩ នៃ​គ្រិស្ដសករាជ នៃ​ចក្រភព​រ៉ូម៉ាំង បាន​ចេញ​បញ្ញត្តិ​ហាម​ឃាត់​មិន​អោយ​នាំ​មាស​ចេញ ដែល​ជា​ប្រការ​បង្ខំ​អោយ​ឈ្មួញ​ឥណ្ឌា ស្វែង​រក​ប្រភព​ទិញ​មាស​ពី​កន្លែង​ផ្សេង​ទៀត។ ទី​បំផុត ពួក​នេះ​ក៏​បាន​ធ្វើ​ដំណើរ​បែរ​មក​រក​តំបន់​សុវណ្ណភូមិ​នេះ។ ការ​ធ្វើ​ដំណើរ​ស្វែង​មក​រក​មាស​នៅ​ជ្រោយ​សុវណ្ណភូមិ​នេះ បាន​ត្រូវ​សម្រួល​ដោយ​កត្តា​ជាច្រើន​ដូច​ជា ការ​រីក​ចម្រើន​ខាង​ផ្នែក​នាវាចរ​សមុទ្រ ដោយ​ពេល​នោះ​គេ​អាច​រក​ឃើញ​បច្ចេកទេស​ធ្វើ​សំពៅ​ធំៗ មាំៗ​ដែល​អាច​ផ្ទុក​ទំនិញ និង​មនុស្ស​ចំនួន​រហូត​ដល់ ៧០០​នាក់ ការ​រក​ឃើញ​ភាព​ឆ្លាស់​គ្នា​នៃ​ខ្យល់​រដូវ ដោយ​អ្នក​បើក​សំពៅ​ជនជាតិ​ក្រិក បាន​ជំរុញ​អោយ​មាន​ភាព​ទៀងទាត់​ក្នុង​ការ​ធ្វើ​ដំណើរ និង​ញ៉ាំង​ការ​ស្វែង​រក​មាស​នៅ​តំបន់​សុវណ្ណភូមិ​នេះ កាន់​តែ​មាន​សន្ទុះ​កើន​ឡើង។
20	ម៉្យាង​ទៀត ក្នុង​ពេល​ជាមួយ​គ្នា​នេះ​ដែរ ព្រះពុទ្ធ​សាសនា​ក៏​កាន់​តែ​រីក​ចម្រើន​ឡើង ហើយ​សាសនា​នេះ​បាន​លុប​បំបាត់​ចោល​ប្រព័ន្ធ​វណ្ណៈ​ក្នុង​សង្គម ដែល​ជា​ហេតុ​នាំ​អោយ​ពួក​ឥណ្ឌា ឈប់​ខ្លាច​បាត់​ភាព​បរិសុទ្ធ​ក្នុង​ឈាម ក្នុង​ពូជសាសន៍​របស់​ខ្លួន ហើយ​ធ្វើ​ការ​ទាក់ទង​ដោយ​ទូលាយ​ជាមួយ​ជន​បរទេស។
21	ក្រោយ​មក ពួក​ឈ្មួញ​ឥណ្ឌា ទាំង​នោះ បាន​មក​បោះ​ទីតាំង​ដោយ​បាន​បង្កើត​ជា​ហាង​លក់​ទំនិញ ឬ​សាខា​គ្រឹះស្ថាន​ជំនួញ​របស់​ខ្លួន​ក្នុង​ដែន​ដី​សុវណ្ណភូមិ ហើយ​ជា​បន្តបន្ទាប់ បាន​ប្រើប្រាស់​គ្រឹះស្ថាន​ទាំង​នោះ​ជា​មជ្ឈមណ្ឌល​ផ្សព្វផ្សាយ​នយោបាយ និង​សាសនា​របស់​ខ្លួន ហើយ​បាន​ជះ​ឥទ្ធិពល​យ៉ាង​ខ្លាំង​ទៅ​លើ​ពួក​រដ្ឋវាសី គឺ​ជា​ជនជាតិ​ម្ចាស់​ស្រុក។ មិន​ត្រឹម​តែ​ប៉ុណ្ណោះ​ទេ ដើម្បី​ពង្រឹង និង​ពង្រីក​ឥទ្ធិពល​របស់​ខ្លួន ពួក​នេះ​បាន​រឹត​ចំណង​ចង​ស្ពាន​មេត្រី រៀប​ចំ​អាពាហ៍ពិពាហ៍​ចម្រុះ​ជាមួយ​ពួក​រដ្ឋវាសី​ម្ចាស់​ស្រុក ដើម្បី​បង្កើត​ចំណង​ទាក់ទង​ជា​គ្រួសារ​យ៉ាង​ជិតស្និទ្ធ​ថែម​ទៀត​ផង។
22	ជាក់ស្តែង គឺ​អាពាហ៍ពិពាហ៍​បែប​នេះ​ហើយ​ដែល​បាន​បង្កើត​ឡើង​នូវ​សន្តតិវង្ស​ដំបូង​បង្អស់​របស់​ព្រះរាជាណាចក្រ​កម្ពុជា យើង​នេះ៕
***********
10	ព្រឹត្តិការណ៍​ប្រវត្តិសាស្ត្រ​ខ្មែរ​ពី​ដើម​សតវត្ស​ទី​៤​ដល់​ទី​៦ (ភាគ​៤)

11	ព្រះពុទ្ធ​សាសនា​នៅ​ប្រទេស​កម្ពុជា នៅ​អំឡុង​សតវត្ស​ទី​៦ ពេល​ដែល​ប្រទេស​កម្ពុជា បាន​ទទួល​ឥទ្ធិពល​ជា​លើក​ទី​ពីរ​ពី​ឥណ្ឌា មាន​ការ​រីក​ចម្រើន​រុងរឿង​ណាស់ រហូត​ដល់​មាន​ការ​បញ្ជូន​ព្រះសង្ឃ​ខ្មែរ​អោយ​ទៅ​ជួយ​វិស័យ​នេះ​នៅ​ប្រទេស​ចិន ទៀត​ផង។ ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀប​រាប់​ជូន​ព្រឹត្តិការណ៍​ប្រវត្តិសាស្ត្រ​មួយ​ចំនួន ពី​ដើម​សតវត្ស​ទី​៤ ដល់​ទី​៦។
12	ព្រឹត្តិការណ៍​ដែល​កើត​មាន​ឡើង​ក្នុង​អំឡុង​ខាង​ដើម​សតវត្ស​ទី​៤ មិន​សូវ​មាន​ឯកសារ​អ្វី​កត់ត្រា​ទុក​ទេ ទោះ​ជា​សិលា​ចារិក ឬ​ឯកសារ​ចិន ក៏ដោយ។ រហូត​ដល់​ឆ្នាំ​៣៥៧ អាណាចក្រ​ភ្នំ​ត្រូវ​គ្រប់គ្រង​ដោយ​ព្រះរាជា​មួយ​ព្រះអង្គ ព្រះនាម ឆានតាន ដែល​ចិន អោយ​ឈ្មោះ​ថា ធៀនឈូឆានតាន ប្រែ​ថា​ឥណ្ឌា ឈ្មោះ ឆានតាន។ ឆានតាន នេះ​ជា​ឋានន្តរនាម​របស់​ពួក​ឥណ្ឌូ-សីថ ជាពិសេស គឺ​របស់​រាជវង្ស​កុសាណៈ ដែល​ប្រហែល​ជា​ត្រូវ​ភៀស​ខ្លួន​ចេញ​ពី​ប្រទេស​ឥណ្ឌា ផ្នែក​ខាង​ត្បូង ដែល​ខ្លួន​បាន​ធ្លាប់​កាន់​កាប់​មួយ​រយៈពេល ដែល​ព្រះរាជា​ឥណ្ឌា មួយ​ព្រះអង្គ ព្រះនាម ព្រះបាទ​សមុទ្រគុប្តៈ ទ្រង់​វាយ​លុក​រំដោះ​យក​តំបន់​នោះ​នៅ​ឆ្នាំ​៣៣៥-៣៧៥។
13	ក្នុង​រាជ្យ​របស់​ព្រះអង្គ ព្រះបាទ ឆានតាន បាន​មាន​ទំនាក់ទំនង​ល្អ​ជាមួយ​ប្រទេស​ចិន ហើយ​ព្រះអង្គ​បាន​លើក​សួយ​ជា​ដំរី​ផ្សាំង ទៅ​ថ្វាយ​អធិរាជ​ចិន ថែម​ទៀត​ផង។ ឯកសារ​ចិន ក៏​បាន​កត់ត្រា​ទុក​ផង​ដែរ​ថា ក្នុង​ចំណោម​ស្ដេច​ដែល​សោយរាជ្យ​តៗ​មក​ពី​ព្រះបាទ ឆានតាន មាន​ស្ដេច​មួយ​ព្រះអង្គ​ព្រះនាម កៅណ្ឌិន្យ ជា​ព្រាហ្មណ៍​ជាតិ​ឥណ្ឌា ដែល​ពេល​មួយ​នោះ​មាន​សំឡេង​អាថ៌កំបាំង​មួយ​បាន​បញ្ជា​អោយ​ព្រាហ្មណ៍​នេះ​ទៅ​សោយរាជ្យ​នៅ​អាណាចក្រ​ភ្នំ។
14	កៅណ្ឌិន្យ មាន​សេចក្តី​រីករាយ​យ៉ាង​ខ្លាំង ហើយ​បាន​ធ្វើ​ដំណើរ​ទៅ​ដល់​ស្រុក​ប៉ានប៉ាន នៅ​ខាង​ត្បូង​ដែល​អ្នក​ស្រុក​នគរ​ភ្នំ​បាន​នាំ​គ្នា​ទៅ​ជួប ហើយ​ស្រុះ​ស្រួល​លើក​ព្រះអង្គ​អោយ​ឡើង​សោយរាជ្យ។ ឯកសារ​ខ្លះ​បាន​បញ្ជាក់​ថា ក្សត្រ​អង្គ​នេះ​មាន​ព្រះនាម​ក្នុង​រាជ្យ​ថា ស្រុទ្ទៈវរ្ម័ន ដែល​គេ​បាន​ថ្វាយ​ព្រះ​រហ័សនាម​ថា អ្នក​ការពារ​លទ្ធិ​វេទ។
15	ក្នុង​រជ្ជកាល​របស់​ព្រះអង្គ សាសនា​ព្រាហ្មណ៍​គណៈ​ឥសូរ មាន​ការ​រីក​ចម្រើន​យ៉ាង​ខ្លាំង ប៉ុន្តែ​ខាង​ព្រះពុទ្ធ​សាសនា​មហា​យាន​វិញ ក៏​នៅ​មាន​សាសនិក​អ្នក​ជឿ និង​គោរព​ច្រើន​ដែរ។ របៀប​របប​រៀប​ចំ​ផ្នែក​នយោបាយ និង​ខាង​សង្គម​នៅ​អាណាចក្រ​ភ្នំ ត្រូវ​ចម្លង​យក​តាម​រូបភាព​ប្រទេស​ឥណ្ឌា។ មិន​ត្រឹម​តែ​ប៉ុណ្ណោះ​ទេ ព្រះអង្គ​បាន​ទាំង​អញ្ជើញ​ពួក​ព្រាហ្មណ៍​យ៉ាង​ច្រើន​ពី​ប្រទេស​ឥណ្ឌា ដោយ​ផ្តល់​កិត្តិយស​យ៉ាង​ខ្ពង់ខ្ពស់​ដល់​ពួក​នេះ ដើម្បី​អោយ​គេ​ជួយ​រៀប​ចំ​កិច្ច​ការ​ផ្សេងៗ​ខាង​សាសនា ការ​អប់រំ និង​ខាង​សង្គម​ថែម​ទៀត​ផង។
16	ក្រោយ​ពី​ព្រះអង្គ​ចូល​ទិវង្គត​ទៅ ព្រះរាជបុត្រ​របស់​ព្រះអង្គ​ទ្រង់​ឡើង​សោយរាជ្យ​ស្នង​ព្រះអង្គ ដែល​មាន​ព្រះនាម​ក្នុង​រាជ្យ​ថា ស្រេស្ថាវរ្ម័ន។ ព្រះរាជា​អង្គ​នេះ​បាន​បញ្ជា​អោយ​យក​សារ​ការទូត និង​ដង្វាយ​ទៅ​ថ្វាយ​ព្រះចៅ​អធិរាជ​ចិន នៃ​រាជវង្ស​វ៉ិន​ជាច្រើន​លើក គឺ​នៅ​គ្រិស្ដសករាជ​៤៣៤-៤៣៥ និង​៤៣៨។ ម៉្យាង​ទៀត ដើម្បី​រក្សា​ចំណង​មិត្តភាព​ល្អ​ជាមួយ​ប្រទេស​ចិន នេះ ព្រះបាទ ស្រេស្ថាវរ្ម័ន ក្នុង​ឆ្នាំ​៤៣១-៤៣២ បាន​ប្រកែក​មិន​ព្រម​ជួយ​ប្រទេស​ចំប៉ា ក្នុង​ការ​វាយ​ដណ្ដើម​យក​ខេត្ត​តុងគឹង របស់​ចិន ទេ។
17	ពង្សាវតារ​ចិន រាជវង្ស​ស៊ី​ខាង​ត្បូង បាន​និយាយ​ថា ប្រហែល ១០​ឆ្នាំ​ក្រោយ​កាល​កំណត់​៤៣១-៤៣២ ស្ដេច​សោយរាជ្យ​នៅ​នគរ​ភ្នំ គឺ​ព្រះបាទ ជ័យវរ្ម័ន ដែល​មាន​ត្រកូល កៅណ្ឌិន្យ គឺ​ព្រះបាទ កៅណ្ឌិន្យ ជ័យវរ្ម័ន គ្រិស្ដសករាជ​៤៨០-៥១៤។ ព្រះអង្គ​ជា​មហាក្សត្រ​នគរ​ភ្នំ ដែល​មាន​ចំណង​ទាក់ទង​ការទូត​យ៉ាង​ប្រពៃ​បំផុត​ជាមួយ​នឹង​ប្រទេស​ចិន រហូត​ដល់​ព្រះចៅ​អធិរាជ​ចិន ទ្រង់​ថ្វាយ​ឋានន្តរនាម​ថា មេទ័ព​ស្នេហា​សន្តិភាព​ភាគ​ខាង​ត្បូង​អធិរាជ​ក្រុង​ភ្នំ។ ក្នុង​រាជ​ព្រះបាទ កៅណ្ឌិន្យ​ជ័យវរ្ម័ន នេះ​មាន​ព្រះភិក្ខុ​សង្ឃ​ពីរ​អង្គ​នៃ​អាណាចក្រ​ភ្នំ គឺ​ព្រះសង្ឃ​បាល និង​មន្ត្រសេន បាន​និមន្ត​ទៅ​គង់​នៅ​ប្រទេស​ចិន ដើម្បី​ជួយ​បកប្រែ​គម្ពីរ​ផ្សេងៗ​ពី​ភាសា​សំស្ក្រឹត។ ហើយ​គឺ​ក្នុង​រាជ្យ​ព្រះអង្គ​នេះ​ដែរ គឺ​ក្នុង​គ្រិស្ដសករាជ​៥០៣ ព្រះអង្គ​ទ្រង់​បាន​ចាត់​ព្រះសង្ឃ​ព្រះនាម នាគសេន អោយ​នាំ​ព្រះពុទ្ធ​រូប​ធ្វើ​អំពី​ផ្កា​ថ្ម និង​ចេតិយ​ធ្វើ​អំពី​ភ្លុក និង​វត្ថុ​ផ្សេងៗ​ទៀត ទៅ​ថ្វាយ​ព្រះចៅ​អធិរាជ​ចិន រាជវង្ស​សុង។
18	ដោយសារ​សំអាង​ទៅ​លើ​ឯកសារ​ចិន ដែល​ចែង​ពី​សេចក្តី​រាប់​អាន ដែល​ព្រះចៅ​អធិរាជ​ចិន មាន​ចំពោះ​ព្រះបាទ កៅណ្ឌិន្យ​ជ័យវរ្ម័ន នេះ គេ​អាច​សន្មត​ថា រជ្ជកាល​របស់​ព្រះអង្គ​ជា​សម័យ​រុងរឿង​បំផុត​នៃ​ប្រវត្តិសាស្ត្រ​អាណាចក្រ​នគរ​ភ្នំ។ ព្រះអង្គ​ទ្រង់​សោយ​ទិវង្គត​នៅ​គ្រិស្ដសករាជ​៥១៤។ តាម​រាជ​ប្រវេណី ក្រោយ​ពី​ព្រះអង្គ កៅណ្ឌិន្យ​ជ័យវរ្ម័ន សុគត​ទៅ គឺ​ត្រូវ​រាជ​ទាយាទ​ព្រះនាម គុណវរ្ម័ន ជា​បុត្រ​របស់​ព្រះរាជ​អគ្គមហេសី ព្រះនាង កុលប្រភាវតី ឡើង​សោយរាជ្យ​ស្នង​ព្រះអង្គ។ ប៉ុន្តែ នៅ​ឆ្នាំ​៥១៤ នោះ​ដដែល រុទ្រវរ្ម័ន ជា​ព្រះជេដ្ឋា​របស់ គុណវរ្ម័ន ដែល​ជា​បុត្រ​របស់​ស្នំ​ម្នាក់ បាន​ធ្វើ​គត់ គុណវ្ម័ន ជា​ប្អូន ដើម្បី​ដណ្ដើម​យក​រាជ្យ​សម្បត្តិ​សោយ។
19	ព្រះបាទ រុទ្រវរ្ម័ន នេះ គឺ​ជា​ស្ដេច​ចុង​ក្រោយ​បង្អស់​នៃ​អាណាចក្រ​នគរ​ភ្នំ។ ព្រះអង្គ​បាន​បញ្ជូន​រាជទូត​ជាច្រើន​ដង​នៅ​ចន្លោះ​គ្រិស្ដសករាជ​៥១៧ និង​៥៣៥ ទៅ​កាន់​ប្រទេស​ចិន។ រាជទូត​អាណាចក្រ​ភ្នំ​ម្នាក់​ដែល​បាន​នាំ​សួយ​ជា​សត្វ​រមាស​មួយ​ទៅ​ថ្វាយ​ស្ដេច​ក្រុង​ចិន នៅ​ឆ្នាំ​៥៣៩ បាន​ទូល​ព្រះអង្គ​ថា នៅ​ប្រទេស​ខ្លួន​មាន​ព្រះកេស គឺ​សក់​ព្រះ​មួយ​សរសៃ​ប្រវែង​បី​ម៉ែត្រ។ លុះ​ទ្រង់​ជ្រាប​ដំណឹង​នេះ​ហើយ ព្រះចៅ​អធិរាជ​លាងវូទី បាន​បញ្ជា​ព្រះសង្ឃ ឆេយុនប៉ាវ អោយ​និមន្ត​មក​អាណាចក្រ​ភ្នំ ដើម្បី​នាំ​យក​ព្រះកេស​នោះ​ទៅ​ប្រទេស​ចិន។
20	បើ​តាម​ពង្សាវតារ​រាជវង្ស​លាង ព្រះពុទ្ធ​សាសនា​ក្នុង​សម័យ​នោះ​រុងរឿង​ណាស់ ព្រោះ​ឯកសារ​នោះ​បាន​និយាយ​ថា មាន​គណៈ​បេសកកម្ម​ទូត​ចិន មួយ​ត្រូវ​បញ្ជូន​មក​អាណាចក្រ​ភ្នំ នៅ​ចន្លោះ​គ្រិស្ដសករាជ​៥៣៥ និង​៥៤៥ ដើម្បី​សុំ​អោយ​អធិរាជ​អាណាចក្រ​ភ្នំ បញ្ជូន​ទៅ​ប្រទេស​ចិន នូវ​អ្នក​ប្រាជ្ញ និង​គម្ពីរ​ខាង​ព្រះពុទ្ធ​សាសនា។
21	គួរ​កត់​សម្គាល់​ថា ការ​ដែល​ព្រះបាទ វុទ្រវរ្ម័ន ឡើង​សោយរាជ្យ​ដោយ​ខុស​ទំនង​បែប​នេះ បាន​បណ្ដាល​អោយ​អាណាចក្រ​នគរ​ភ្នំ​ត្រូវ​វឹកវរ​ចលាចល រហូត​ដល់​ត្រូវ​រលំ​រលាយ​ជា​ស្ថាពរ​នៅ​ពាក់​កណ្ដាល​ទី​២​នៃ​សតវត្ស​ទី​៦ នោះ​ឯង៕
***********
10	ផែនទី​ភូមិសាស្ត្រ​នៃ​ប្រទេស​កម្ពុជា (ភាគ​១)

11	ប្រវត្តិសាស្ត្រ​ប្រទេស​កម្ពុជា (ជំពូក​ទី​១)
12	ព្រះរាជាណាចក្រ​ភ្នំ ឬ នគរ​ភ្នំ (សតវត្សរ៍​ទី​១ ដល់​សតវត្សរ៍​ទី​៦ នៃ​គ.ស.)
13	១. ផែនទី​ភូមិសាស្ត្រ​នៃ​ប្រទេស​កម្ពុជា
14	ក្នុង​រយៈ​កាល​នៃ​សម័យ​រុងរឿង ព្រះរាជាណាចក្រ​កម្ពុជា បាន​លាត​សន្ធឹង​ពី​សមុទ្រ​ចិន ដល់​ទន្លេ​មេណាម។ កាល​ណោះ ដែន​ដី​កូសាំងស៊ីន ឬ​កម្ពុជា​ក្រោម រួម​និង​ខេត្ត​ទាំង​ឡាយ​នៅ​ភាគ​កណ្ដាល និង​ភាគ​ខាង​ត្បូង​នៃ​ប្រទេស​ឡាវ ហើយ​ស្ទើរ​តែ​ទាំងអស់​នៃ​ដែន​ដី​នៃ​ប្រទេស​ថៃ សព្វថ្ងៃ​នេះ គឺ​ជា​អតីត​ដែន​ដី​របស់​ខ្មែរ​ទាំងអស់ ហើយ​ក្នុង​រយៈ​កាល​ដ៏​យូរ​លង់​មក​ហើយ​នោះ មាន​ពេល​ខ្លះ​ខ្មែរ​ក៏​បាន​កាន់​កាប់​ជ្រោយ​ម៉ាឡេស៊ី និង​ប្រទេស​ភូមា ផង​ដែរ។
15	តាំង​ពី​ច្រើន​សតវត្ស​មក​ហើយ ពិសេស​ពី​សតវត្ស​ទី​១៣ រហូត​ដល់​សតវត្ស​ទី​១៨ និង​ទី​១៩ នៃ​គ្រិស្ដសករាជ ទឹក​ដី​ប្រទេស​កម្ពុជា កាន់​តែ​រួញ​តូច​ទៅៗ បន្តិច​ម្តងៗ ដោយសារ​សត្រូវ​ទាំង​ឆ្វេង​ទាំង​ស្តាំ គឺ​ថៃ និង​វៀតណាម ដែល​មាន​បំណង​យក​ទន្លេ​មេគង្គ​ជា​ព្រំដែន​រួម​របស់​គេ។
16	ដោយ​មាន​អន្តរាគមន៍​របស់​ប្រទេស​បារាំង តាម​ការ​ស្នើសុំ​របស់​ព្រះរាជា​ខ្មែរ ប្រទេស​ជិត​ខាង​របស់​កម្ពុជា បាន​ព្រម​ចុះ​សន្ធិសញ្ញា​ព្រមព្រៀង​បី​ជា​សំខាន់ គឺ​សន្ធិសញ្ញា​ឆ្នាំ​១៨៦៣ សន្ធិសញ្ញា​ឆ្នាំ​១៩០៤ និង​សន្ធិសញ្ញា​ឆ្នាំ​១៩០៧ ដែល​ជួយ​អោយ​ប្រទេស​ខ្មែរ​នៅ​គង់វង្ស​ស្ថិតស្ថេរ ដោយ​រក្សា​បាន​នូវ​វត្តមាន​នយោបាយ​របស់​ខ្លួន ហើយ​អាច​កាន់​កាប់​ទឹក​ដី​ខ្លះ​របស់​ខ្លួន​ដែល​នៅ​សល់ ហើយ​ដែល​ខ្មែរ​ធ្លាប់​កាន់​កាប់​តាំង​ពី​សតវត្ស​ទី​១៨ មក។ ក៏ប៉ុន្តែ ទោះ​ជា​យ៉ាង​នេះ​ក៏ដោយ ក៏​ប្រជាពលរដ្ឋ​ខ្មែរ​ច្រើន​លាន​នាក់​បាន​ត្រូវ​កាត់​ផ្តាច់ ឬ​បំបែក​អោយ​ទៅ​រស់​នៅ​ក្រោម​ការ​ត្រួតត្រា​របស់​រដ្ឋាភិបាល​បរទេស​នៅ​លើ​ទឹក​ដី​កំណើត​របស់​ខ្លួន។
17	ស្ថិត​នៅ​ចំ​កណ្ដាល​ប្រទេស​អាស៊ី​នៃ​ខ្យល់​រដូវ ព្រះរាជាណាចក្រ​កម្ពុជា ឬ​ស្រុក​ខ្មែរ ដែល​មាន​ផ្ទៃ​ក្រឡា​ប្រមាណ ១៨២.០០០​គីឡូម៉ែត្រ​ក្រឡា ហើយ​មាន​ព្រំប្រទល់​ដែន​ជាប់​នឹង​ប្រទេស​ថៃ ប្រទេស​ឡាវ ប្រទេស​វៀតណាម និង​ឈូង​សមុទ្រ​សៀម។
18	លក្ខណៈ​ភូមិសាស្ត្រ​របស់​ស្រុក​ខ្មែរ អាច​ចែក​ជា​ពីរ​តំបន់​ដាច់​ពី​គ្នា គឺ​តំបន់​ភ្នំ ខ្ពង់រាប ស្ថិត​នៅ​ភាគ​ខាង​ជើង ភាគ​ឦសាន និង​ភាគ​និរតី​នៃ​ប្រទេស។ ចំណែក​ខាង​តំបន់​វាល​ទំនាប​វិញ គឺ​ស្ថិត​តាម​បាត​ខ្ទះ ភាគ​កណ្ដាល តំបន់​បឹងបួ វាល​ទំនាប​ទន្លេ​មេគង្គ និង​តំបន់​មាត់​សមុទ្រ។ មួយ​ភាគ​ធំ​នៃ​ផ្ទៃ​ប្រទេស ត្រូវ​គ្រប​ដណ្ដប់​ទៅ​ដោយ​សម្បត្តិ​ធម្មជាតិ ព្រៃ​ឈើ ហើយ​តំបន់​ដី​ខ្ពស់ គឺ​ខ្ពង់រាប​ហាក់​មាន​លក្ខណៈ​ជា​ខ្សែ​ក្រវាត់​ធម្មជាតិ ដែល​ហ៊ុមព័ទ្ធ​វាល​ទំនាប​របស់​ប្រទេស​ខ្មែរ​ទាំង​មូល។
19	នៅ​ភាគ​និរតី​នៃ​ប្រទេស មាន​ភ្នំ​ធំ ហើយ​ខ្ពស់​ចោត ដូច​ជា​ជួរ​ភ្នំ​ក្រវាញ ជាដើម ដែល​លាត​សន្ធឹង​ដល់​មាត់​សមុទ្រ ហើយ​មាន​កម្ពស់​ពី ១.០០០​ម៉ែត្រ រហូត​ដល់ ១.៧៤៤​ម៉ែត្រ នៅ​ភ្នំ​សង្កុស។ នៅ​ភាគ​ខាង​ជើង មាន​ជួរ​ភ្នំ​ដងរែក ដែល​ខណ្ឌ​ដែន​ប្រទេស​កម្ពុជា និង​ប្រទេស​ថៃ ហើយ​ជួរ​ភ្នំ​នេះ​ជាប់​ទៅ​នឹង​ភ្នំ​ដែក ដែល​ជា​ភ្នំ​សម្បូរ​ដោយ​រ៉ែ​លោហធាតុ ដែល​បុព្វបុរស​ដូនតា​ខ្មែរ​ធ្លាប់​ដឹក​យក​មក​ប្រើប្រាស់ ហើយ​ដឹក​ជញ្ជូន​តាម​ផ្លូវ​ទឹក គឺ​ស្ទឹង​មួយ​ដែល​អាច​ប្រើប្រាស់​បាន​រយៈពេល ៨​ខែ​ក្នុង​មួយ​ឆ្នាំ។ ស្ទឹង​នេះ​ហូរ​ចាក់​ចូល​មក​ក្នុង​បឹង​ទន្លេសាប ដោយ​ឆ្លង​តំបន់​ភ្នំ​គូលែន ជា​តំបន់​មួយ​ដែល​ព្រះបាទ​ជ័យ​វរ្ម័ន​ទី​២ ធ្លាប់​បាន​រៀប​ចំ​កសាង​ជា​រាជធានី​មួយ​រយៈ នៅ​ដើម​សតវត្សរ៍​ទី​៩ នៃ​គ្រិស្ដសករាជ​ផង។
20	នៅ​ភូមិ​ភាគ​ឦសាន​នៃ​ប្រទេស គឺ​នៅ​ក្នុង​ខេត្ត​ក្រចេះ ខេត្ត​ស្ទឹងត្រែង ខេត្ត​រតនគិរី និង​ខេត្ត​មណ្ឌលគិរី ជា​តំបន់​ដែល​សម្បូរ​ដោយ​ខ្ពង់រាប​ដែល​មាន​ធាតុ​កសិណ​សិលា ថ្ម​ក្រានីត និង​ថ្ម​បបុះ ដែល​មាន​ដើម​កំណើត​មក​ពី​កម្អែល​ភ្នំ​ភ្លើង​ក្នុង​សម័យ​អតីត​កាល​ដ៏​យូរ ហើយ​កន្លែង​ខ្លះ​មាន​កម្ពស់​រហូត​ដល់ ១.០០០​ម៉ែត្រ ពិសេស គឺ​តំបន់​ដែល​មាន​ព្រំដែន​ប្រសព្វ​គ្នា​រវាង​ប្រទេស​ទាំង​បី គឺ​កម្ពុជា ឡាវ និង​វៀតណាម។ ហើយ​ទន្លេ​សំខាន់ៗ​បី​ដែល​ហូរ​ពី​ខ្ពង់រាប​ខាង​លើ​នេះ ឆ្ពោះ​ទៅ​ទិស​ខាង​លិច គឺ​ហូរ​ភ្ជាប់​ទៅ​នឹង​ទន្លេ​ទាំង​បី​នោះ គឺ​ទន្លេ​សេកុង សេសាន និង​ទន្លេ​ស្រែពក។
21	ភាគ​កណ្ដាល​នៃ​ប្រទេស​កម្ពុជា ជា​តំបន់​បាត​ខ្ទះ ដែល​សម្បូរ​ទៅ​ដោយ​ដី​ល្បប់​មាន​ជីជាតិ ហើយ​និង​មាន​ភ្នំ​ខ្លះ​ដែរ តែ​ស្ថិត​នៅ​ដាច់ៗ​ពី​គ្នា គឺ​ជា​តំបន់​ដែល​ដី​សម្បូរ​ទៅ​ដោយ​ជីជាតិ​ជាង​គេ​បំផុត​នៅ​ក្នុង​ជ្រោយ​ឥណ្ឌូ​ចិន នេះ។ នេះ​ជា​ហេតុ​ទាក់ទាញ​ប្រជាពលរដ្ឋ​អោយ​មក​រស់​នៅ​កុះករ​ក្នុង​តំបន់​នោះ ពិសេស គឺ​ប្រជាពលរដ្ឋ​ដែល​រស់​រាន ហើយ​ទាញ​យក​ផល​ពី​មុខ​របរ​កសិកម្ម ទាញ​ផល​ប្រយោជន៍​ពី​វាល​ទំនាប​មាន​ជីជាតិ ផល​ប្រយោជន៍​ពី បឹង ស្ទឹង ទន្លេ ទាំង​ឡាយ​នៃ​ភូមិ​ភាគ​នោះ។
22	បឹង​ទន្លេសាប គឺ​ជា​បឹង​មួយ​ដែល​ធំ​ជាង​គេ​បង្អស់​នៅ​ក្នុង​ប្រទេស​កម្ពុជា។ នៅ​រដូវ​វស្សា បឹង​នេះ​មាន​បណ្តោយ​រហូត​ដល់​ទៅ ១៦០​គីឡូម៉ែត្រ និង​ទទឹង ៣៦​គីឡូម៉ែត្រ។ នៅ​រដូវ​ប្រាំង ខែ​មីនា-មេសា បឹង​នេះ​មាន​ក្រឡា​ផ្ទៃ​ប្រមាណ ៣.០០០​គីឡូម៉ែត្រ​ក្រឡា។ គេ​អាច​ចែក​បឹង​នេះ​ជា​ពីរ​ផ្នែក គឺ​បឹង​ធំ ស្ថិត​នៅ​ភាគ​ខាង​លិច បឹង​តូច វាល​ភក់ តំបន់​ក​ដប ស្ថិត​នៅ​ភាគ​ខាង​កើត។ នៅ​ពេល​ទឹក​ទន្លេ​មេគង្គ​ឡើង​ខ្ពស់ ទឹក​បឹង​ទន្លេសាប​នេះ មាន​ជម្រៅ​រហូត​ដល់​ជាង ១០​ម៉ែត្រ ហើយ​បែក​វាល​លិច​គ្រប​ដណ្ដប់​លើ​ព្រៃ​មាត់​បឹង​ទាំងអស់​ដែល​នៅ​ជុំវិញ​បឹង​ទន្លេសាប​នោះ។
23	ទន្លេ​មេគង្គ​ដែល​មាន​ប្រភព​ចេញ​មក​ពី​តំបន់​ទីបេ ជា​ទន្លេ​ធំ​តែ​មួយ​គត់​ដែល​ហូរ​កាត់​ប្រទេស​កម្ពុជា ពី​ព្រំដែន​ខាង​ជើង​ទៅ​ព្រំដែន​ខាង​ត្បូង ត្រង់​ល្បាក់ខោន គឺ​ត្រង់​ព្រំប្រទល់​ដែន​រវាង​ប្រទេស​ឡាវ និង​កម្ពុជា ទឹក​ទន្លេ​មេគង្គ​ត្រូវ​ហូរ​មក​ជួប​នឹង​របាំង​ថ្ម​ខ្ពស់ ដូច​ជា​ទំនប់​ចោត​ត្រេង ដែល​ធ្វើ​អោយ​ទន្លេ​មេគង្គ​ត្រង់​ល្បាក់ខោន​នេះ ក្លាយ​ជា​អាង​ទឹក​ដ៏​ធំ​សម្បើម ដែល​មាន​ជម្រៅ​រហូត​ដល់​ជាង ២០​ម៉ែត្រ ហើយ​ហូរ​ធ្លាក់​ចុះ​យ៉ាង​ខ្លាំង​មក​ក្រោម ដែល​កប៉ាល់​មិន​អាច​ធ្វើ​ដំណើរ​ឆ្លង​កាត់​ទី​នោះ​បាន​ឡើយ។
24	ក្រៅ​ពី​តួ​ទន្លេ​មេគង្គ ក៏​មាន​ដៃ​ទន្លេ​ជាច្រើន ខ្លះ​មាន​ទទឹង​រហូត​ទៅ​ដល់​ជាង ២​គីឡូម៉ែត្រ ហូរ​ប្រសព្វ​គ្នា​ចាក់​ទៅ​ត្រង់​ដែន​ដី​សណ្ដ​ទន្លេ​មេគង្គ ដែល​មាន​ទំហំ​ប្រមាណ ៦០០​គីឡូម៉ែត្រ ពិសេស គឺ​ត្រង់​ដែន​ដី​ដែល​បារាំង ហៅ​ថា កូសាំងស៊ីន ហើយ​ធ្វើ​អោយ​តំបន់​នេះ​ក្លាយ​ជា​តំបន់​មាន​ជីជាតិ​បំផុត​របស់​ជនជាតិ​ខ្មែរ។ បច្ចុប្បន្ន​នេះ ដែន​ដី​កូសាំងស៊ីន គឺ​ដែន​ដី​កម្ពុជា​ក្រោម ដ៏​មាន​ជីជាតិ​របស់​ខ្មែរ ក្លាយ​ទៅ​ជា​របស់​វៀតណាម ទៅ​ហើយ។ ចំណែក​វាល​ទំនាប​ទន្លេ​មេគង្គ​វិញ គឺ​ជា​តំបន់​ដែល​លាត​សន្ធឹង​ពី​ខេត្ត​ក្រចេះ រហូត​ទៅ​ដល់​មាត់​សមុទ្រ​ផ្នែក​ខាង​ត្បូង។ នៅ​ភ្នំពេញ ដែល​ជា​រាជធានី​នៃ​ព្រះរាជាណាចក្រ​កម្ពុជា ដែល​បាន​បង្កើត​ឡើង​តាំង​ពី​អំឡុង​សតវត្ស​ទី​១៥ នៃ​គ្រិស្ដសករាជ​នោះ ទន្លេ​មេគង្គ​ត្រូវ​បែក​ចេញ​ជា​ទន្លេ​បួន ដែល​គេ​និយម​ហៅ​ថា​ចតុមុខ។ នៅ​ត្រង់​ចតុមុខ​នេះ ទន្លេ​មេគង្គ​ត្រូវ​ភ្ជាប់​ទៅ​នឹង​ទន្លេសាប ដែល​បែក​ទៅ​ទិស​ខាង​ជើង​ទន្លេ​ធំ និង​ទន្លេ​បាសាក់ ដែល​ហូរ​ចាក់​ទៅ​ក្នុង​សមុទ្រ។
25	នៅ​រដូវ​ប្រាំង ខែ​ផល្គុណ ចែត្រ គឺ​ខែ​មីនា មេសា ទឹក​ទន្លេ​មេគង្គ​ត្រូវ​នឹង​ថ្កល់ ហើយ​ជោរ​នាច​ទៅ​តាម​ពេល​វេលា។ រហូត​ដល់​ខែ​វស្សា រដូវ​ភ្លៀង​ធ្លាក់ ចាប់​ផ្ដើម​ឡើង​នៅ​ខែ​កក្កដា ទឹក​ទន្លេ​មេគង្គ​ត្រូវ​ឡើង​ផ្ទៃ​ទន្លេ​មេគង្គ​ក៏​រីក​ធំ​ម្តង​បន្តិចៗ។ ឯ​ទន្លេ​ធំ និង​ទន្លេ​បាសាក់​វិញ ទឹក​ក៏​កាន់​តែ​បន្ថែម​ល្បឿន​ឡើង​ជា​រៀង​រាល់​ថ្ងៃ ហូរ​ត្របាញ់​ចាក់​ទៅ​ក្នុង​សមុទ្រ។ ចំណែក​ខាង​បឹង​ទន្លេសាប​វិញ ពេល​នោះ​បាន​ក្លាយ​ជា​អាង​ស្តុក​ទឹក​យ៉ាង​ធំ រហូត​លិច​អស់​តំបន់​ទាំង​ឡាយ​ដែល​នៅ​ជុំវិញ​ទី​នោះ អស់​រយៈពេល ៥​ខែ​ក្នុង​មួយ​ឆ្នាំ គឺ​មាន​រយៈ​កាល​ស្មើ​នឹង​ទឹក​ទន្លេ​មេគង្គ​ឡើង​ដូច្នោះ​ដែរ។
26	នៅ​រដូវ​សម្រក ពិសេស គឺ​ពេល​ដែល​ទឹក​ទន្លេសាប​ចាប់​ផ្ដើម​ហូរ​វិល​ត្រឡប់​ចេញ​មក​វិញ ប្រជាពលរដ្ឋ​ខ្មែរ​នៅ​គ្រប់​ទិសទី រួម​ទាំង​ជនជាតិ​ខ្មែរ​នៅ​ទឹក​ដី​កម្ពុជា​ក្រោម​ផង តែង​តែ​ប្រារឰ​ធ្វើ​ពិធី​បុណ្យ​ប្រពៃណី​មួយ គឺ​បុណ្យ​អុំទូក អក​អំបុក សំពះ​ព្រះខែ ដើម្បី​សាទរ​បាតុភូត​ធម្មជាតិ​ដ៏​កម្រ​មាន​នៅ​លើ​ពិភពលោក​យើង​នេះ៕
***********
10	មនុស្ស​រស់​នៅ​ដោយ​ចងក្រង​ជា​សហគមន៍​នា​សម័យ​បុរេ​ប្រវត្តិ

11	អ្នក​ឯកទេស​ផ្នែក​បុរាណ​វិទ្យា​បាន​ស្រាវជ្រាវ​ឲ្យ​ដឹង​ថា នៅ​ក្នុង​តំបន់​អាស៊ី​ទាំង​មូល​មាន​តែ​ប្រទេស​ចំនួន​ពីរ​ប៉ុណ្ណោះ​ដែល​មាន​រចនាសម្ព័ន្ធ​សំណង់​ជា​ប្រវត្តិសាស្រ្ត ហើយ​សំណង់​ជា​ប្រវត្តិសាស្រ្ត​ទាំង​នេះ​មាន​សារសំខាន់​ទាំង​ផ្នែក​ស្រាវជ្រាវ ព្រម​ទាំង​វិស័យ​ទេសចរណ៍​និង​ផ្នែក​វប្បធម៌​ទៀត​ផង។ ប៉ុន្តែ​ទោះ​បី​ជា​មាន​សារសំខាន់​បែប​ណា​ក៏​ដោយ ក៏​ស្ថានីយ​ទាំង​នោះ​បាន​ទទួល​រង​ការ​ខូចខាត​រេច​រឹល​និង​បំផ្លាញ​ដោយ​បាតុភូត​ធម្មជាតិ​និង​ពេល​វេលា។
12	លោក ឧត្តម រាយ​ការណ៍​ពិស្តារ​អំពី​បុរេ​ប្រវត្តិ​នៃ​មនុស្ស​នា​សម័យ​កាល​ដ៏​យូរ​លង់​មួយ​នេះ។
13	

14	

***********
10	ប្រវត្តិសាស្ត្រ​ខ្មែរ​នា​សម័យ​អាណាចក្រ​ភ្នំ (ភាគ​៣)

11	ទឹក​ដី​នៅ​តាម​ដង​ទន្លេ​មេគង្គ​ភាគ​ខាង​ក្រោម ហើយ​និង​ក្នុង​ដែន​ដី​សណ្ដ​នៃ​ទន្លេ​នេះ បាន​ត្រូវ​ពួក​ខ្មែរ​មួយ​ក្រុម​ដែល​មាន​ជំនឿ​ទៅ​លើ​សត្វ​នាគ ឬ​ដែល​ជឿ​ថា បុព្វបុរស​ដូនតា​របស់​ខ្លួន មាន​អម្បូរ​មក​ពី​ពូជ​នាគ រស់​នៅ​តាំង​ពី​យូរ​លង់​មក​ហើយ។ ឯកសារ​ចិន របស់ លោក កាំង ថៃ ដែល​បាន​មក​ទស្សនា​នគរភ្នំ​នៅ​ពាក់​កណ្ដាល​សតវត្ស​ទី​៣​នៃ​គ្រិស្ដសករាជ បាន​រៀប​រាប់​ថា ប្រហែល​ជា​ក្នុង​ឆ្នាំ​៥០​នៃ​គ្រិស្ដសករាជ មាន​ជនជាតិ​ឥណ្ឌា ជា​ព្រាហ្មណ៍​ម្នាក់​ឈ្មោះ ហ៊ុន ទៀន បាន​ធ្វើ​ដំណើរ​ពី​ប្រទេស​ឥណ្ឌា តាម​កោះ​ខាង​ត្បូង​មក​អាណាចក្រ​ភ្នំ។ ហេតុ​ដែល​បណ្ដាល​អោយ​ព្រាហ្មណ៍ ហ៊ុន ទៀន ធ្វើ​ដំណើរ​មក​កាន់​នគរភ្នំ នេះ ព្រោះ​យប់​មួយ​ព្រះបាទ ហ៊ុន ទៀន បាន​យល់​សប្ដិ​ឃើញ​ថា ទេវតា​ដែល​បី​បាច់​ថែ​រក្សា​ព្រះអង្គ បាន​ធ្វើ​អំណោយ​ធ្នូ​ទិព្វ​មួយ​ដល់​ព្រះអង្គ ហើយ​បញ្ជា​អោយ​ព្រះអង្គ​ឡើង​ជិះ​សំពៅ​ដ៏​ធំ​មួយ។ លោក កាំង ថៃ បន្ត​ថា លុះ​ព្រឹក​ឡើង ព្រះអង្គ​ក៏​ធ្វើ​ដំណើរ​ទៅ​កាន់​ទេវស្ថាន ដើម្បី​ធ្វើ​សក្ការបូជា ស្រាប់​តែ​បាន​ឃើញ​ធ្នូ​ទិព្វ​នោះ​ដូច​សុបិន្ដ​មែន។ ដោយ​សុបិន្ដ​ឆុត​ដូច្នេះ ព្រះអង្គ​ក៏​ធ្វើ​ដំណើរ​តាម​សមុទ្រ ទៅ​កាន់​អាណាចក្រ​ភ្នំ​តាម​ការ​ណែនាំ​របស់​ទេវតា​ក្នុង​ការ​យល់​សប្ដិ​នោះ។
12	មក​ដល់​នគរភ្នំ ព្រះបាទ ហ៊ុន ទៀន បាន​ពើប​ប្រយុទ្ធ​ជាមួយ​រាជធានី​នៃ​រដ្ឋ​នេះ ដែល លោក កាំង ថៃ ថា​មាន​ព្រះនាម​ថា ព្រះនាង លីវយី។ ព្រះនាង លីវយី ដែល​បាន​នាំ​កម្លាំង​ទ័ព​មក​វាយ​លុក​លើ​សំពៅ​ព្រះបាទ ហ៊ុន ទៀន មុន។ ដោយ​ឫទ្ធានុភាព​ធ្នូ​ទិព្វ ព្រះអង្គ​ក៏​ទទួល​បាន​ជ័យ​ជម្នះ​លើ​ព្រះនាង លីវយី ដែល​ជា​ម្ចាស់​ស្រុក ដោយ​ព្រះអង្គ​បាន​បាញ់​សំពៅ​របស់​ព្រះនាង​អោយ​ធ្លាយ​ពី​ម្ខាង​ទៅ​ម្ខាង។ ដោយ​ឃើញ​ព្រះបាទ ហ៊ុន ទៀន មាន​ឫទ្ធិ​ខ្លាំង​ពូកែ​ដូច្នោះ ព្រះនាង លីវយី ក៏​ព្រម​ចាញ់​ព្រះអង្គ ហើយ​ព្រះអង្គ​ក៏​បាន​រៀប​អភិសេក​ព្រះនាង​ជា​អគ្គមហេសី តាំង​ពី​ពេល​នោះ​មក។
13	ប្រភព​មួយ​ទៀត​ដែល​រៀប​រាប់​ពី​ព្រឹត្តិការណ៍​នេះ​ដែរ គឺ​សិលា​ចារិក​ចាម នៅ​មីសឺន (គ្រិស្ដសករាជ ៦៥៨) បាន​អោយ​យើង​ដឹង​ថា ព្រះបាទ ហ៊ុន ទៀន ដែល​ចិន ហៅ​នោះ​ឈ្មោះ កៅណ្ឌិន្យ ឯ​ព្រះនាង លីវយី វិញ គឺ​ព្រះនាង សោមាកូនព្រះច័ន្ទ។ ឯ​ខាង​ព្រះរាជពង្សាវតារ​នៃ​ព្រះរាជាណាចក្រ​កម្ពុជា វិញ បាន​ហៅ​ព្រះនាម​ស្ដេច​នោះ​ថា ព្រះថោង និង​នាង​នាគ ដែល​បាន​បន្សល់​ទុក​នូវ​កេរ្តិ៍​ដំណែល​ទំនៀមទម្លាប់​ប្រពៃណី​ជាច្រើន អោយ​ជីវភាព​សង្គម​ខ្មែរ​រហូត​មក​ដល់​សព្វថ្ងៃ​នេះ។
14	ដូច្នេះ រួម​សេចក្តី​មក គឺ​ព្រះបាទ ហ៊ុន ទៀន ឬ កៅណ្ឌិន្យ ឬ ព្រះថោង និង​ព្រះនាង លីវយី ឬ ព្រះនាង សោមាកូនព្រះច័ន្ទ ឬ នាង​នាគ នេះ​ហើយ ដែល​ជា​អ្នក​បាន​កសាង​ឡើង​នូវ​សន្តតិវង្ស ឬ​រាជវង្ស​ខ្មែរ​ជា​ដំបូង​គេ​បង្អស់​នោះ។ ម៉្យាង​ទៀត គឺ​ពេល​នោះ​ហើយ​ដែល​ព្រះថោង ឬ កៅណ្ឌិន្យ ឬ ហ៊ុន ទៀន ដែល​ជា​ជាតិ​ឥណ្ឌា បាន​នាំ​យក​នូវ​ទំនៀមទម្លាប់​ប្រពៃណី​ផ្សេងៗ​ពី​ប្រទេស​ឥណ្ឌា មាន​សាសនា ភាសា អ្នក​ប្រាជ្ញ​អក្សរសាស្ត្រ ច្បាប់​ទម្លាប់​ផ្សេងៗ ពិសេស គឺ​របៀប​រៀប​ចំ ឬ​គំនិត​ដឹក​នាំ​ប្រទេស​តាម​បែប​រាជាធិបតេយ្យ​មក​បន្ថែម​អោយ ឬ​បញ្ចូល​គ្នា​នឹង​អ្វីៗ​ដែល​សង្គម​ខ្មែរ​មាន​រួច​ទៅ​ហើយ ដូច​ជា​ជំនឿ​លើ​ព្រលឹង​ដូនតា គោរព​មេបា អារក្ខ​អ្នកតា និង​លទ្ធិមាតាធិបតេយ្យ​យក​មេ​ជា​ធំ ដែល​ជា​ហេតុ​ធ្វើ​អោយ​សង្គម​ខ្មែរ​ក្នុង​សម័យ​នោះ​មាន​ការ​រីក​ចម្រើន​យ៉ាង​ឆាប់​រហ័ស​បំផុត។
15	ចំពោះ​ឈ្មោះ​នគរ វិញ គឺ​ប្រហែល​ពី​ពេល​នោះ​មក​ហើយ​ដែល​មាន​ឈ្មោះ​ថា នគរភ្នំ ព្រោះ​តាម​ឯកសារ​ចិន បាន​និយាយ​ច្បាស់​ថា អធិរាជ​អាណាចក្រ​ភ្នំ​មាន​ឋានន្តរនាម​ថា គូឡុង គឺ​ក្រុង​ដែល​សព្វថ្ងៃ​មាន​ន័យ​ថា ស្ដេច​សោយរាជ្យ។ ម៉្យាង​ទៀត តាម​ការ​និយម​របស់​ជនជាតិ​ចិន គេ​ច្រើន​ប្រើ​ឈ្មោះ ឬ​ពាក្យ​តែ​មួយ​សម្រាប់​សម្គាល់​ប្រទេស​ផង ប្រជារាស្ត្រ​ផង រាជធានី​ផង ឬ​ក៏​ឋានន្តរនាម​របស់​អ្នក​ដឹក​នាំ​ផង។ ដូច្នេះ ពាក្យ ហ្វូណន ចិន ប្រហែល​ជា​ហៅ​តាម​ឋានន្តរនាម​ព្រះចៅ​អធិរាជ គឺ​កុរុងវ្នំ ហើយ ហ្វូណន គឺ​ជា​សំនៀង​ចិន នៃ​ពាក្យ​វ្នំ ឬ​ភ្នំ​របស់​ខ្មែរ​នេះ​ឯង។ ឯ​ការ​ដែល​អធិរាជ​អាណាចក្រ​ភ្នំ​មាន​ឋានន្តរនាម​ក្រុង​វ្នំ​ដូច្នេះ គឺ​ប្រហែល​ជា​មក​ពី​ភ្នំ​ជា​ទី​កន្លែង​ដែល​អធិរាជ​ឡើង​ទៅ​ជួប​និង​ព្រះឥសូរ។ ឯកសារ​ចិន បាន​រៀប​រាប់​ថា ព្រះអាទិទេព​យាង​ចុះ​ពី​លើ​ភ្នំ​ម៉តាន់ ជា​ញឹកញាប់ ព្រះអង្គ​បាន​យក​ទី​នោះ​ដើម្បី​បញ្ចេញ​មហិទ្ធិឫទ្ធិ​របស់​ព្រះអង្គ។ ព្រះចៅ​អធិរាជ​ទាំង​ឡាយ​បាន​ទទួល​នូវ​ពរ​ជ័យ​ពី​ព្រះអង្គ ហើយ​ប្រជារាស្ត្រ​ក៏​បាន​សុខ​ចម្រើន ដោយសារ​សកម្មភាព​នោះ​ផង​ដែរ។
16	ចំណែក​ខាង​រាជធានី​នៃ​អាណាចក្រ​នគរភ្នំ​វិញ មាន​ឈ្មោះ​ថា វ្យាធៈបុរៈ ប្រហែល​ស្ថិត​នៅ​ម្តុំ​បាភ្នំ មាន​ចម្ងាយ​ប្រមាណ ២០០​គីឡូម៉ែត្រ​ពី​សមុទ្រ។
17	អ្នក​ស្នងរាជ្យ​ត​ពី​ព្រះបាទ កៅណ្ឌិន្យ គឺ​ជា​កូន​ចៅ​របស់​ព្រះអង្គ ក្នុង​នោះ​មាន​ព្រះបាទ ហ៊ុន ផានហួង ដែល​ជា​ព្រះរាជា​មួយ​អង្គ​ខ្លាំង​ពូកែ មាន​កលល្បិច​ក្នុង​ការ​ធ្វើ​សង្គ្រាម​ពង្រឹង​អំណាច​កណ្ដាល ហើយ​វាយ​ពង្រីក​អាណាចក្រ​អោយ​ធំ​ទូលាយ។ ស្ដេច​អង្គ​នេះ​សោយ​ទិវង្គត​ក្នុង​ព្រះជន្ម ៩០​ព្រះវស្សា នៅ​ដើម​សតវត្ស​ទី​៣​នៃ​គ្រិស្ដសករាជ។ ព្រះរាជបុត្រ​របស់​ព្រះអង្គ​ដែល​អ្នក​និពន្ធ​ចិន ថា​មាន​ព្រះនាម ប៉ាន-ប៉ាន (Phan-Phan) ត្រូវ​ជ្រើស​តាំង​អោយ​ឡើង​ស្នងរាជ្យ​បន្ត​ពី​ព្រះអង្គ។ ប៉ុន្តែ ព្រះរាជា​អង្គ​ថ្មី​នេះ បាន​ប្រគល់​កិច្ចការ​រដ្ឋ​ទាំងអស់​ទៅ​អោយ​មេ​ទ័ព​ម្នាក់​ឈ្មោះ ស្រីមារៈ មើល​កិច្ចការ​ជំនួស។ ព្រះអង្គ​សោយរាជ្យ​បាន​តែ​បី​ឆ្នាំ​ក៏​សុគត​ទៅ។ ពួក​នាម៉ឺន​សព្វ​មុខ​មន្ត្រី ក៏​ជ្រើស​មេ​ទ័ព ស្រីមារៈ អោយ​ឡើង​សោយរាជ្យ។
18	ជា​ទូទៅ ព្រះរាជា​ខ្មែរ​តែង​តែ​មាន​ព្រះនាម​បី គឺ៖
19	១. ព្រះនាម​កំណើត
20	២. ព្រះនាម​គ្រងរាជ្យ
21	៣. ព្រះមរណនាម គឺ​ជា​ព្រះនាម​ពេល​ដែល​ព្រះអង្គ​សុគត​ទៅ។
22	ព្រះអង្គ ស្រីមារៈ គឺ​ជា​ព្រះរាជា​ខ្មែរ​ដំបូង​បំផុត​ដែល​ទ្រង់​យក​ព្រះនាម "វរ្ម័ន" ដែល​មាន​ន័យ​ថា អ្នក​ការពារ មក​ប្រើ​ដំបូង​គេ​បង្អស់ ហើយ​ព្រះនាម​វរ្ម័ន​នេះ បាន​ត្រូវ​ព្រះមហាក្សត្រ​ខ្មែរ​ទ្រង់​ប្រើប្រាស់​ជា​រៀង​រហូត លុះត្រា​ដល់​ពេល​ដែល​បដិវត្តន៍​នយោបាយ និង​សាសនា​របស់​នាយ​ត្រសក់​ផ្អែម កើត​មាន​ឡើង។
23	ព្រះបាទ ស្រីមារៈ ជា​ស្ដេច​សឹក​ដ៏​ខ្លាំង​ពូកែ។ ព្រះអង្គ​បាន​ធ្វើ​សង្គ្រាម​តាម​ផ្លូវ​គោក​ផង តាម​ផ្លូវ​ទឹក​ផង ហើយ​ពង្រឹង​អំណាច​របស់​ព្រះអង្គ លើ​ដែន​ដី​ភាគ​ខាង​ក្រោម "កម្ពុជា​ក្រោម​សព្វថ្ងៃ" លើ​ភាគ​កណ្ដាល​នៃ​ទន្លេ​មេគង្គ ហើយ​រឹប​ដាក់​ជា​ចំណុះ​នូវ​រដ្ឋ​តូចៗ​នៅ​ភាគ​ខាង​ជើង ជ្រោយ​ម៉ាឡាយូ ដើម្បី​ត្រួត​ពិនិត្យ​លើ​ផ្លូវ​គោក និង​ទី​សំចត​ទាំង​ឡាយ​ចន្លោះ​ឈូង​សមុទ្រ​បឹងហ្គាល និង​ឈូង​សមុទ្រ​សៀម។ ព្រះអង្គ​ទ្រង់​សោយ​ទិវង្គត​ក្នុង​ពេល​ដែល​ទ្រង់​បំពេញ​បេសកកម្ម​មួយ​នៅ​ប្រទេស​ម៉ាឡេស៊ី។
24	ក្មួយ​របស់​ព្រះអង្គ​ព្រះនាម ហ្វានឆាន ដែល​ប្រហែល​ជា​មាន​ព្រះនាម​ក្នុង​រាជ្យ​ថា ធរណិន្ទ្រវរ្ម័ន បាន​ជ្រែក​រាជ្យ​ដោយ​បាន​ធ្វើ​គត់​រាជ​ទាយាទ គឺ​ព្រះរាជបុត្រ​ច្បង​របស់​ព្រះបាទ ស្រីមារៈ ហើយ​ឡើង​សោយរាជ្យ។ ព្រះអង្គ​សោយរាជ្យ​បាន​រយៈពេល ២០​ឆ្នាំ។
25	នៅ​ក្នុង​រាជ្យ​របស់​ព្រះអង្គ ព្រះអង្គ​បាន​រឹត​ចំណង​ការទូត​ជាមួយ​នឹង​រាជវង្ស​ឥណ្ឌា មុរុណ្ឌ។ នៅ​ឆ្នាំ​២៤៣ ព្រះអង្គ​បាន​បញ្ជូន​រាជទូត​ទៅ​ប្រទេស​ចិន ដើម្បី​នាំ​ដង្វាយ​ជា​អ្នក​ភ្លេង និង​ផលិតផល​ផ្សេងៗ ទៅ​ថ្វាយ​ស្ដេច​ក្រុង​ចិន។ គឺ​នៅ​ក្នុង​រាជ្យ​ព្រះអង្គ ហ្វានឆាន នេះ​ហើយ ដែល​គេ​បាន​សាង​សិលា​ចារិក​ខ្មែរ ដែល​ចាស់​ជាង​គេ​ជា​ភាសា​សំស្ក្រឹត ក្នុង​ដែន​សាមន្ត​រដ្ឋ​មួយ​របស់​អាណាចក្រ​នគរភ្នំ។ សិលា​ចារិក​នេះ ត្រូវ​បាន​គេ​រក​ឃើញ​នៅ​រមណីយដ្ឋាន "វ៉ូកាញ់" ក្នុង​តំបន់​ញ៉ាត្រាង ប្រទេស​វៀតណាម សព្វថ្ងៃ​នេះ។
26	ប្រហែល​នៅ​ក្នុង​ឆ្នាំ​២៥០ ព្រះអង្គ ហ្វានឆាន ត្រូវ​ធ្វើ​គត់​ដោយ​ព្រះរាជបុត្រ​ពៅ​របស់​ព្រះបាទ ស្រីមារៈ ដោយ​យក​លេស​ថា​សង​សឹក។ មេ​ទ័ព​ម្នាក់​របស់​ព្រះអង្គ ហ្វានឆាន មាន​ឈ្មោះ​ថា អាសុចៃ ដែល​តាម​ឯកសារ​ចិន ថា​ឈ្មោះ ស៊ីយុនហ្វាន់ស៊ីយុន បាន​ធ្វើ​គត់​រាជ​ទាយាទ គឺ​ព្រះរាជបុត្រ​ពៅ​របស់​ព្រះបាទ ស្រីមារៈ ហើយ​ប្រកាស​ខ្លួន​ឡើង​សោយរាជ្យ​ជា "កុរុងវ្នំ"។
27	ព្រះបាទ ហ្វាន់ស៊ីយុន ជា​ព្រះរាជា​ដែល​ស្រឡាញ់​សន្តិភាព ទ្រង់​យក​ព្រះទ័យ​ទុក​ដាក់​នឹង​ព្រះរាជ​ភារកិច្ច​របស់​ព្រះអង្គ​យ៉ាង​ខ្លាំង។ ដើម្បី​រក្សា​កិត្យានុភាព ព្រះអង្គ​បាន​ប្រើប្រាស់​ការទូត​ច្រើន​ជាង​កម្លាំង​ទ័ព។ ព្រះអង្គ​ទ្រង់​រក្សា​ចំណង​ទាក់ទង​ជា​ប្រក្រតី​ជាមួយ​ព្រះរាជវាំង មុរុណ្ឌ នៃ​ប្រទេស​ឥណ្ឌា។ ពី​ឆ្នាំ​២៦៨ ដល់​ឆ្នាំ​២៨៧ ព្រះអង្គ​បាន​បញ្ជូន​រាជទូត​ទៅ​ប្រទេស​ចិន។ ក្រៅ​ពី​នោះ ជាមួយ​នឹង​អាណាចក្រ​ចំប៉ា ដែល​ស្ថិត​នៅ​ភាគ​ខាង​កើត​នគរភ្នំ ព្រះអង្គ​បាន​រឹត​ចំណង​ទាក់ទង​យ៉ាង​ជិតស្និទ្ធ​បំផុត រហូត​ដល់​គេ​អាច​ជឿ​បាន​ថា ប្រហែល​ជា​ព្រះអង្គ​បាន​ពង្រីក​អធិរាជ​ភាព​របស់​ព្រះអង្គ​លើ​ប្រទេស​ចំប៉ា នោះ ថែម​ទៀត​ផង៕
***********
10	បុព្វបុរស​ខ្មែរ​ចេះ​ធ្វើ​ស្រែ​​តាំង​ពី​រាប់​ពាន់​ឆ្នាំ​មុន​គ្រិស្ត​សករាជ

11	អ្នក​ស្រាវជ្រាវ​ឲ្យ​ដឹង​ថែម​ទៀត​ថា ការ​រក​ឃើញ​គ្រាប់​ស្រូវ​គឺ​ជា​ការ​បញ្ជាក់​ឲ្យ​ឃើញ​ពី​ការ​វិវឌ្ឍ​របស់​ក្រុម​មនុស្ស​នា​សម័យ​កាល​នោះ។
12	សូម​ស្ដាប់​សេចក្ដី​រាយ​ការណ៍​របស់​លោក ឧត្ដម ទាក់​ទង​នឹង​បញ្ហា​នេះ៖
13	

14	

***********
10	ប្រវត្តិ​មនុស្ស​នៅ​លើ​ទឹក​ដី​ខ្មែរ

11	ចំពោះ​ក្រុម​មនុស្ស​ដែល​រស់​នៅ​លើ​ទឹកដី​ខ្មែរ​វិញ អ្នក​ជំនាញ​ផ្នែក​បុរាណ​វិទ្យា​និង​នរវិទ្យា​បាន​ឲ្យ​ដឹង​ថា មាន​វត្តមាន​នៅ​លើ​ទឹកដី​របស់​ខ្លួន​តាំង​ពី​ច្រើន​ពាន់​ឆ្នាំ​មុន​គ្រិស្ត​សករាជ​ទៅ​ទៀត។
12	តើ​អ្នក​ស្រាវជ្រាវ​ទាំង​នោះ​មាន​ភស្តុតាង​អ្វី​ខ្លះ​ដើម្បី​បង្ហាញ​ពី​វត្តមាន​របស់​មនុស្ស​នៅ​លើ​ទឹក​ដី​ខ្មែរ​នោះ?
13	លោក ឧត្តម មាន​សេចក្តី​រាយ​ការណ៍​អំពី​ប្រវត្តិ​សាស្រ្ត​នៃ​ទឹក​ដី​នេះ​។
14	

15	

***********
10	ការ​បែក​បាក់​ប្រទេស​កម្ពុជា​ជា​ពីរ​នៅ​មុន​សម័យ​អង្គរ (ភាគ​៧)

11	២.ចេនឡា​គោក និង​ចេនឡា​ទឹក
12	ប្រទេស​កម្ពុជា មុន​សម័យ​អង្គរ​មាន​ការ​បែក​បាក់​យ៉ាង​ដំណំ រហូត​ត្រូវ​បែង​ចែក​ប្រទេស​ជា​ពីរ គឺ​ចេនឡា​ទឹក និង​ចេនឡា​គោក។ ការ​បែក​បាក់​នេះ បណ្ដាល​អោយ​ប្រទេស​ធ្លាក់​ចុះ​ខ្សោយ ហើយ​ទី​បំផុត ត្រូវ​ធ្លាក់​ទៅ​នៅ​ក្រោម​អាណានិគម​របស់​ប្រទេស​ជ្វា ផង។
13	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀប​រាប់​ជូន​នូវ​ប្រវត្តិសាស្ត្រ​ប្រទេស​កម្ពុជា ដំណាក់​កាល​មុន​សម័យ​អង្គរ។
14	ក.ចេនឡា​គោក
15	នៅ​មុន​សម័យ​អង្គរ​បន្តិច គឺ​នៅ​សតវត្សរ៍​ទី​៨ ប្រទេស​កម្ពុជា មាន​ភាព​វឹកវរ​ចលាចល​ខាង​ផ្នែក​នយោបាយ និង​ការ​បែក​បាក់​ផ្ទៃ​ក្នុង។ ស្នាដៃ​បង្រួប​បង្រួម​ជាតិ ដែល​បាន​ធ្វើ​ឡើង​នៅ​សតវត្សរ៍​មុនៗ ត្រូវ​រលំ​រលាយ​អស់​គ្មាន​សល់។ ក្នុង​រយៈពេល​ដ៏​ខ្មៅ​ងងឹត​នេះ ប្រទេស​កម្ពុជា ត្រូវ​ចែក​ចេញ​ជា​ពីរ​ដាច់ៗ​ពី​គ្នា ដោយ​មាន​រាជវង្ស​ស្ដេច​សោយរាជ្យ​ផ្សេងៗ​ពី​គ្នា​ទៀត​ផង។ នៅ​ភាគ​ខាង​ជើង គឺ​ទឹក​ដី​ដែល​មាន​ទីតាំង​ត្រង់​ភាគ​កណ្ដាល និង​ភាគ​ខាង​ត្បូង​នៃ​ប្រទេស​ឡាវ សព្វថ្ងៃ ត្រូវ​បែង​ចែក​អោយ​ទៅ​ជា​រដ្ឋ​មួយ​ផ្សេង​មាន​ឈ្មោះ​ថា ចេនឡា​ដី​គោក។
16	ប្រវត្តិសាស្ត្រ​ចេនឡា​គោក នេះ ហាក់​ដូច​ជា​ច្របូក​ឡូកឡំ​គ្នា​ជាមួយ​នឹង​ប្រទេស​ឡាវ ហើយ​ដែល​គេ​នៅ​មិន​សូវ​ដឹង​ច្បាស់​នៅ​ឡើយ​ផង។ ក្នុង​ចំណោម​ព្រះរាជា​ទាំង​ឡាយ​ដែល​បាន​សោយរាជ្យ​នៅ​ចេនឡា​ដី​គោក នោះ មាន​ព្រះរាជា​មួយ​ព្រះអង្គ ដែល​មាន​មហិទ្ធិឫទ្ធិ​ខ្លាំង​ពូកែ​ជាង​គេ ព្រះនាម ជ័យសិង្ហវរ្ម័ន ដែល​បាន​ថែរក្សា​មិត្តភាព​ចំណង​ការទូត ហើយ​បាន​បញ្ជូន​រាជទូត​ទៅ​ប្រទេស​ចិន។ រីឯ​រាជធានី​ចេនឡា​ដី​គោក ទំនង​ជា​ស្ថិត​ត្រង់​មជ្ឈមណ្ឌល​នៃ​ចេនឡា​ដើម គឺ​ម្តុំ​វត្ត​ភូ ចំប៉ាសាក់ ក្នុង​ប្រទេស​ឡាវ បច្ចុប្បន្ន​នេះ។
17	ខ.ចេនឡា​ទឹក
18	ចំណែក​ខាង​ចេនឡា​ទឹក ឬ​ហៅ​ម៉្យាង​ទៀត​ថា ចេនឡា​លិច​ទឹក វិញ គឺ​លាត​សន្ធឹង​លើ​ទឹក​ដី​តំបន់​បឹងបួ ស្ទឹង​ទន្លេ លើ​វាល​រាប​ទំនាប​ទន្លេ​មេគង្គ ចាប់​ពី​ល្បាក់​ខោន រហូត​ដល់​មាត់​សមុទ្រ។ ហើយ​មាន​រយៈ​កាល​មួយ​នោះ នគរ​ចេនឡា​ទឹក ត្រូវ​បាន​គ្រប់គ្រង​ដោយ​សន្តតិវង្ស​ក្សត្រ​ពីរ​ផ្សេង​គ្នា ដែល​មាន​រាជធានី​ដាច់​ដោយ​ឡែក​ពី​គ្នា​ទៀត​ផង។ រាជធានី​មួយ​ស្ថិត​នៅ​ភាគ​ខាង​ត្បូង ដែល​គេ​មិន​ស្គាល់​ទីតាំង​ច្បាស់ មាន​ឈ្មោះ​ថា អនិន្ទិតបុរៈ និង​រាជធានី​មួយ​ទៀត​មាន​ឈ្មោះ​ថា សម្ភុបុរៈ គឺ​ស្រុក​សំបូរ នៅ​ត្រើយ​ខាង​ឆ្វេង​ទន្លេ​មេគង្គ ក្នុង​ខេត្ត​ក្រចេះ សព្វថ្ងៃ​នេះ។
19	ព្រះរាជា​នៃ​អនិន្ទិតបុរៈ បាន​ប្រកាស​ព្រះអង្គ​ថា ព្រះអង្គ​ទ្រង់​មាន​ពូជ​ពង្ស​វង្ស​ត្រកូល​ជាប់​មក​ពី​ព្រះបាទ​កៅណ្ឌិន្យ និង​ព្រះនាង​សោមា ដោយ​បាន​បន្ត​សែស្រឡាយ​ពី​ព្រះបាទ​ភវវរ្ម័នទី១ ព្រះរាជា​នៃ​អាណាចក្រ​ភ្នំ។ ចំណែក​ខាង​ព្រះ​រាជវង្ស​ខាង​សម្ភុបុរៈ វិញ ហាក់​មិន​មាន​រូបភាព​សែស្រឡាយ​ដូច​គ្នា​ទេ ថ្វី​ត្បិត​តែ​ជា​ព្រះ​ញាតិ​របស់​ព្រះ​មហាក្សត្រិយ៍​ជ័យទេវី ក៏ដោយ។
20	ការ​សាកល្បង​បង្រួប​បង្រួម​ជាតិ​ខាង​ចេនឡា​ទឹក​លិច បាន​ធ្វើ​ឡើង​ដោយ​ព្រះរាជា​មួយ​ព្រះអង្គ មាន​ប្រភព​ចេញ​ពី​អនិន្ទិតបុរៈ ព្រះនាម​បុស្ករាក្សា ហើយ​បាន​មក​សោយរាជ្យ​នៅ​សម្ភុបុរៈ។ ព្រះអង្គ​ទ្រង់​បាន​សាង​សិលា​ចារិក​នៅ​ទី​នោះ​ក្នុង​ឆ្នាំ​៧១៦។ ថ្វីត្បិត​តែ​មាន​ការ​ខំ​ប្រឹងប្រែង​ដោយ​ពេញ​ទំហឹង​ពី​ព្រះរាជា​រាជិន្ទ្រវរ្ម័ន ដែល​បាន​ឡើង​សោយរាជ្យ​បន្ត​ពី​ព្រះបាទ​បុស្ករាក្សា ក្តី ក៏​ប្រទេស​ចេនឡា​ទឹក នៅ​តែ​មិន​អាច​រួប​រួម​គ្នា​បាន។ ទី​បំផុត ប្រទេស​ចេនឡា​ទឹក នេះ ក៏​បែក​ខ្ចាត់ខ្ចាយ​ទៅ​ជា​រដ្ឋ​តូចៗ យ៉ាង​ហោច​ណាស់​ក៏​ត្រូវ​បែង​ចែក​ជា​ប្រាំ​រដ្ឋ ដែល​គេ​ពុំ​ទាន់​បាន​ដឹង​ព្រំ​ប្រទល់​ច្បាស់​លាស់​នៅ​ឡើយ។
21	៣-ប្រទេស​ចេនឡា​ក្រោម​អំណាច​ត្រួតត្រា​របស់​ជ្វា
22	ប្រទេស​ខ្មែរ​នៅ​សតវត្សរ៍​ទី​៨​នោះ ក៏​ជា​ដំណាក់​កាល​មួយ​ដែល​គ្មាន​ស្ថិរភាព​នយោបាយ និង​ជា​សម័យ​កាល​ដែល​មាន​ការ​បែក​បាក់​ផ្ទៃ​ក្នុង​យ៉ាង​ដំណំ​ថែម​ទៀត​ផង។ ស្រប​ជាមួយ​ពេល​នោះ ពួក​ចោរ​សមុទ្រ​ជាតិ​ជ្វា ដែល​ជិះ​នាវា​ធំៗ​លឿនៗ បាន​ចូល​មក​រាតត្បាត​ឆ្នេរ​សមុទ្រ និង​ពាម​ទន្លេ​នៃ​អាស៊ី​អាគ្នេយ៍​ដី​គោក ក្នុង​គោល​បំណង​ឆក់​ប្លន់​យក​ទ្រព្យ​សម្បត្តិ​តាម​ទំនើង​ចិត្ត។ ហេតុ​ដែល​នាំ​អោយ​ចោរ​សមុទ្រ​ជ្វា ហ៊ាន​មក​ឈ្លាន​ពាន​ដូច្នេះ ព្រោះ​ពេល​នោះ​រាជវង្ស​សៃលេន្ទ្រៈ ដែល​សោយរាជ្យ​នៅ​កោះ​ជ្វា មាន​មហិទ្ធិឫទ្ធិ​ខ្លាំង​ក្លា ហើយ​បាន​ផ្សាយ​ឥទ្ធិពល​របស់​ខ្លួន​ទៅ​លើ​តំបន់​អាស៊ី​អាគ្នេយ៍​ទាំង​មូល។
23	ក្រោយ​ពី​វាយ​បាន​កោះ​ត្រឡាច ហើយ​តាំង​ជា​មូលដ្ឋាន​ប្រតិបត្តិការ ពួក​ចោរ​ជ្វា បាន​លើក​គ្នា​ទៅ​រាតត្បាត​ឆ្នេរ​សមុទ្រ​ប្រទេស​ចំប៉ា។ ពេល​ជាមួយ​គ្នា​នោះ​ដែរ ពួក​ចោរ​សមុទ្រ​នេះ បាន​ចូល​រាតត្បាត​ប្រទេស​ចេនឡា​ទឹក ដោយ​ធ្វើ​ដំណើរ​ឡើង​បញ្ច្រាស​តាម​ទន្លេ​មេគង្គ ទៅ​ដល់​រាជធានី​សម្ភុបុរៈ ដុត​បំផ្លាញ​ទីក្រុង ឡោមព័ទ្ធ​ព្រះរាជវាំង ហើយ​ចាប់​បាន​ព្រះរាជា​ខ្មែរ​ព្រះនាម​មហិបតីវរ្ម័ន ជា​បុត្រ​ព្រះបាទ​រាជេន្ទ្រវរ្ម័ន រួច​កាត់​ព្រះ​សិរសា​របស់​ព្រះអង្គ នាំ​យក​ទៅ​កោះ​ជ្វា។
24	ឯកសារ​ខ្លះ​សរសេរ​រៀប​រាប់​ពី​ព្រឹត្តិការណ៍​ជ្វា កាត់​ព្រះ​សិរសា​ព្រះរាជា​ខ្មែរ​នេះ​ផ្សេង​ទៅ​វិញ។ លោក ហ្សក សឺដេស៍ (George Coedés) សរសេរ​តាម​ការ​រៀប​រាប់​របស់​អ្នក​និពន្ធ​អារ៉ាប់ ម្នាក់​ថា ការ​ដែល​មហា​រាជ​នៃ​នគរ​ជ្វា ទ្រង់​ខ្ញាល់​រហូត​ដល់​បញ្ជា​អោយ​គេ​កាត់​សិរសា​ព្រះរាជា​ខ្មែរ​ដូច្នេះ ត្បិត​មាន​ពេល​មួយ ខណៈ​ដែល​ព្រះរាជា​ខ្មែរ​ព្រះបាទ​មហិបតី ទ្រង់​ប្រទាន​សវនាការ​ដល់​ពួក​ឈ្មួញ​ជាតិ​ជ្វា ព្រះអង្គ​ទ្រង់​មាន​បន្ទូល​អួត​អាង​ថា ព្រះអង្គ​ចង់​ឃើញ​គេ​យក​ព្រះ​សិរសា​មហា​រាជ​ជ្វា ដាក់​លើ​ចាន​ភាជន៍​មក​ថ្វាយ​ព្រះអង្គ។
25	មិន​យូរ​ប៉ុន្មាន ដំណឹង​នេះ​ក៏​ត្រូវ​បាន​ពួក​ឈ្មួញ​នាំ​ទៅ​ទូល​មហា​រាជ​ជ្វា។ ក្រោយ​ពី​បាន​ឮ​ការ​ប្រមាថ​ព្រះ​ចេស្ដា​ដូច្នេះ មហា​រាជ​ជ្វា ក៏​ទ្រង់​បញ្ជា​អោយ​គេ​កាត់​ព្រះ​សិរសា​ព្រះរាជា​ខ្មែរ យក​ទៅ​កោះ​ជ្វា។ បន្ទាប់​មក ទើប​មហា​រាជ​នៃ​កោះ​ជ្វា ទ្រង់​បាន​បញ្ជា​អោយ​យក​ព្រះ​សិរសា​នោះ​ទៅ​លាង​សម្អាត ហើយ​អប់​ទុក​ក្នុង​ភាជន៍​មួយ រួច​ទ្រង់​បញ្ជា​អោយ​បញ្ជូន​ត្រឡប់​មក​ថ្វាយ​ព្រះរាជា​ខ្មែរ ដែល​សោយរាជ្យ​បន្ត​ពី​ព្រះ​មហិបតី ដែល​ត្រូវ​ធ្វើ​គត់​នោះ។ មិន​តែ​ប៉ុណ្ណោះ​ទេ ជា​មេ​រៀន​ចំពោះ​កម្ពុជា ដែល​មើល​ងាយ​ព្រះ​ចេស្ដា​មហា​រាជ​ជ្វា ដ៏​មាន​ឫទ្ធិ​នា​សម័យ​នោះ​ចំពោះ​មុខ​ឈ្មួញ​បរទេស ជ្វា ក៏​ដាក់​នគរ​ចេនឡា​ទឹក​នៃ​ប្រទេស​កម្ពុជា អោយ​នៅ​ក្រោម​អាណានិគម​របស់​ខ្លួន ចាប់​ពី​ពេល​នោះ​មក។
26	ចំពោះ​ការ​ឈ្លាន​ពាន​របស់​ជ្វា ទៅ​លើ​ក្សត្រ​បុរី​មួយ​របស់​ចេនឡា​ទឹក នេះ មាន​មតិ​ខ្លះ​យល់​ថា គឺ​ជា​ការ​ទាមទារ​យក​មរតក​ដូនតា​ខ្លួន ព្រោះ​រាជវង្ស​សៃលេន្ទ្រៈ នៃ​ប្រទេស​ជ្វា ធ្លាប់​បាន​ប្រកាស​ខ្លួន​ថា ជា​ស្ដេច​ភ្នំ​ដែរ គឺ​ដូច​គ្នា​នឹង​ឋានន្តរនាម​របស់​ព្រះរាជា​អាណាចក្រ​ភ្នំ​នេះ​ឯង។ ចាប់​តាំង​ពី​ពេល​នោះ​មក ជា​រៀង​រាល់​ព្រឹក ព្រះរាជា​ខ្មែរ​នៅ​នគរ​ចេនឡា​ទឹក ត្រូវ​បែរ​ព្រះ​ភក្ត្រ​ឆ្ពោះ​ទៅ​ទិស​នៃ​កោះ​ជ្វា ដើម្បី​លុត​ជង្គង់​ធ្វើ​គារវកិច្ច​ចំពោះ​មហា​រាជ​នគរ​ជ្វា នោះ។ នេះ​បើ​តាម​ឯកសារ​របស់​ឈ្មួញ​អារ៉ាប់ ម្នាក់​ឈ្មោះ​សូឡៃម៉ាន់ ដែល​ធ្លាប់​បាន​ធ្វើ​ដំណើរ​ពី​យូរ​មក​ហើយ​នៅ​ចេនឡា​ទឹក នេះ ហើយ​ត្រូវ​បាន​បំភ្លឺ​ដោយ​អត្ថបទ​បោះ​ពុម្ព​ផ្សាយ​ដោយ​ឈ្មួញ​អារ៉ាប់ ម្នាក់​ទៀត​ឈ្មោះ​អាប៊ូយ៉ៃហាស់សាន់ នៅ​ប្រមាណ​ឆ្នាំ​៩២៦ នៃ​គ្រិស្ដសករាជ​នេះ៕
***********
10	ប្រទេស​កម្ពុជា​មុន​សម័យ​អង្គរ (៥៥០-៨០២) ឬ​អាណាចក្រ​ចេនឡា (ភាគ​៦)

11	នៅ​មុន​សម័យ​អង្គរ គឺ​ពី​ពាក់​កណ្ដាល​សតវត្ស​ទី​៦ រហូត​ដល់​ដើម​សតវត្ស​ទី​៩ ប្រទេស​កម្ពុជា មាន​ការ​ផ្លាស់​ប្ដូរ​សំខាន់ៗ​មួយ​ចំនួន ដែល​គួរ​អោយ​កត់​សម្គាល់​ក្នុង​ប្រវត្តិសាស្ត្រ​ខ្មែរ។ ឈ្មោះ​ប្រទេស​ក៏​ត្រូវ​បាន​ប្ដូរ​ពី​នគរ​ភ្នំ មក​កម្ពុជា ក្នុង​សម័យ​នោះ។ នា​ដំណាក់​កាល​នោះ​ដែរ កម្ពុជា បាន​ឆ្លង​កាត់​ការ​បង្រួប​បង្រួម​ផង និង​ការ​បែក​បាក់​ផង។
12	ការ​បែក​បាក់​ជា​ចុង​ក្រោយ គឺ​នៅ​ក្នុង​រាជ​របស់​ព្រះ​មហាក្សត្រិយ៍​ជ័យទេវី។ ប្រទេស​កម្ពុជា ដែល​ចិន ហៅ​ថា​ចេនឡា ត្រូវ​បែក​ជា​ពីរ គឺ​ចេនឡា​ទឹក និង​ចេនឡា​គោក។
13	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀប​រាប់​ជូន​នូវ​ប្រវត្តិសាស្ត្រ​ប្រទេស​កម្ពុជា តាម​ការ​គ្រប់គ្រង​របស់​ព្រះរាជា​មួយ​ចំនួន​នៅ​មុន​សម័យ​អង្គរ។
14	ក្នុង​សម័យ​នគរភ្នំ ព្រះរាជា​ទាំង​ឡាយ​បាន​វាត​អំណាច​គ្រប់គ្រង​របស់​ខ្លួន លាត​សន្ធឹង​លើ​សាមន្ត​រដ្ឋ ឬ​រដ្ឋ​ចំណុះ​ជាច្រើន ក្នុង​នោះ​មាន​ទាំង​ចេនឡា​ដែន​ដី​របស់​កម្ពុជៈ ដែល​ហៅ​តាម​ភាសា​ចិន ថា​ចេនឡា ផង។ ប្រការ​ដែល​ចិន ហៅ​ថា​រដ្ឋ​ចេនឡា ប្រហែល​ជា​ចិន ចង់​មាន​ន័យ​ថា ជា​នគរ​ក្រមួន​សុទ្ធ ឬ​នគរ​សម្បូរ​ឃ្មុំ។ ទឹក​ដី​អាណាចក្រ​នគរភ្នំ លាត​សន្ធឹង​លើ​តំបន់​ទន្លេ​មេគង្គ ត្រង់​ចន្លោះ​ប៉ាក់សេ នៅ​ខាង​ជើង ក្រចេះ​នៅ​ខាង​ត្បូង ដែន​ដី​ភាគ​ធំ​នៃ​ទន្លេ​សេមូន ក្នុង​ប្រទេស​ថៃ សព្វថ្ងៃ។ ឯ​ចំណុច​កណ្ដាល​នៃ​អាណាចក្រ​នគរភ្នំ គឺ​វត្ត​ភូ ឬ​តំបន់​ចំប៉ាសាក់ នៃ​ប្រទេស​ឡាវ សព្វថ្ងៃ​នេះ។ រដ្ឋ​ចេនឡា គ្រប់គ្រង​ដោយ​សន្តតិវង្ស​មួយ​ដែល​បាន​អះអាង​ថា មាន​ជាប់​ខ្សែ​រយៈ​ពី​ការ​ចង​សម្ព័ន្ធ​រវាង​ឥសី​កម្ពុស្វយម្ភូវៈ និង​អប្សរា​មេរា ខ្សែ​ខាង​សូរ្យ​វង្ស។
15	នៅ​ចុង​សម័យ​នគរភ្នំ ដោយសារ​ព្រះបាទ​រុទ្ទ្រវរ្ម័ន បាន​ធ្វើ​គត់​គុណវរ្ម័ន ជា​ប្អូន ដើម្បី​ដណ្ដើម​រាជ្យ​សោយ​នោះ ការ​បះ​បោរ​ចលាចល​ក៏​កើត​មាន​ឡើង ហើយ​ចលនា​បះ​បោរ​នេះ ក៏​កាន់​តែ​រីក​ធំ​ឡើងៗ ហើយ​នៅ​ចុង​រាជ្យ​ព្រះអង្គ ព្រះបាទ​រុទ្ទ្រវរ្ម័ន ជា​អ្នក​ដណ្ដើម​រាជ្យ ប្រហែល​បាន​ធ្វើ​អត្តឃាត​សម្លាប់​ខ្លួន​ឯង ឬ​ក៏​ដាក់​រាជ្យ។ មិន​មាន​ឯកសារ​ណា​មួយ​បញ្ជាក់​ច្បាស់​ចំណុច​នេះ​ទេ ក៏ប៉ុន្តែ​ពេល​នោះ​រាជបល្ល័ង្ក​នគរភ្នំ ត្រូវ​នៅ​ទំនេរ។ កម្លាំង​បះ​បោរ​របស់​គុណវរ្ម័ន បាន​វាយ​ដណ្ដើម​យក​បាន​រាជធានី​វ្យាធៈបុរៈ។
16	នៅ​ឯ​សាមន្តរដ្ឋ​ចេនឡា ឯណោះ​វិញ ក្រោយ​ពី​ព្រះបាទ​វិរៈវរ្ម័ន ជា​បិតា​សុគត​ទៅ ព្រះអង្គ​ម្ចាស់​មួយ​អង្គ ព្រះនាម ភវវរ្ម័ន ដែល​ត្រូវ​ជា​ចៅ​របស់​ព្រះបាទ​រុទ្ទ្រវរ្ម័ន ដែល​ជា​ស្ដេច​ចុង​ក្រោយ​នៃ​អាណាចក្រ​ភ្នំ ក៏​ក្រោក​ឈរ​ប្រឆាំង​នឹង​ចលនា​បះ​បោរ​ឡើង។ ដោយ​មាន​ជំនួយ​ពី​ចិត្រាសេនា ជា​ប្អូន​ជីដូន​មួយ​យ៉ាង​ក្លៀវក្លា​ផង ព្រះបាទ​ភវវរ្ម័ន បាន​វាយ​ដណ្ដើម​យក​អាណាចក្រ​នគរភ្នំ ដែល​ជា​មរតក​ជីតា​ខ្លួន គឺ​ព្រះបាទ​រុទ្ទ្រវរ្ម័ន មក​វិញ​បាន ដោយ​ព្រះអង្គ​បាន​វាយ​រុញ​ច្រាន​បក្ខពួក​របស់​គុណវរ្ម័ន អោយ​ដក​ថយ​ពី​រាជធានី​វ្យាធៈបុរៈ ទៅ​តាំង​នៅ​ភាគ​ខាង​ត្បូង គឺ​អង្គរបុរី ស្រុក​ព្រៃកប្បាស ក្នុង​ខេត្ត​តាកែវ សព្វថ្ងៃ។ ព្រះអង្គ​គ្រប់គ្រង​បាន​ដែន​ដី​ពី​ចន្លោះ​ទន្លេ​មូន​ខាង​ជើង ទន្លេសាប​ខាង​ត្បូង ជួរ​ភ្នំ​អណ្ណាម​ខាង​កើត ទៅ​ទិស​ខាង​លិច​ដល់​ស្ទឹង​ព្រាជី និង​មង្គលបុរី ដែល​គេ​បាន​រក​ឃើញ​សិលា​ចារិក​របស់​ព្រះអង្គ។
17	ក្រោយ​ពី​ទទួល​ជ័យ​ជម្នះ​ហើយ ព្រះបាទ​ភវវរ្ម័ន ដែល​ទ្រង់​ជា​ព្រះរាជា​នៃ​សន្តតិវង្ស សូរ្យ​វង្ស ខាង​ចេនឡា ទ្រង់​បាន​រៀប​អភិសេក​ជាមួយ​នឹង​ក្សត្រី​កម្ពុជ​រាជលក្ម្សី ផ្នែក​ខាង​សោមវង្ស ខាង​នគរ​ភ្នំ ដែល​ស្លោក​ទី​១១ នៃ​សិលា​ចារិក​បក្សី​ចាំ​ក្រុង​បាន​បញ្ជាក់​ថា កូន​ចៅ​ឥសី​កម្ពុ បាន​ភ្ជាប់​សូរ្យ​វង្ស​ខាង​ចេនឡា និង​សោមវង្ស​ខាង​អាណាចក្រ​ភ្នំ។ គឺ​ព្រះបាទ​ភវវរ្ម័ន នេះ​ហើយ​ដែល​បាន​ប្ដូរ​ឈ្មោះ​ប្រទេស​ពី​នគរ​ភ្នំ មក​ជា​កម្ពុជា ដែល​យើង​ប្រើ​រហូត​ដល់​សព្វថ្ងៃ​នេះ។ ព្រះអង្គ​ទ្រង់​បាន​សោយរាជ្យ​ពី​ឆ្នាំ​៥៥០ ដល់​ឆ្នាំ​៦០០ នៃ​គ្រិស្ដសករាជ។
18	ក្រោយ​ពី​ព្រះបាទ​ភវវរ្ម័ន សោយ​ទិវង្គត​ទៅ ចិត្រាសេនា ជា​ប្អូន​ក៏​បាន​ឡើង​គ្រង​រាជ្យ​បន្ត​ពី​ព្រះរាម ដែល​ទ្រង់​មាន​ព្រះនាម​ក្នុង​រាជ្យ​ថា មហិន្ទ្រវរ្ម័ន។ ព្រះបាទ​មហិន្ទ្រវរ្ម័ន ទ្រង់​បាន​បន្ត​ដំណើរ​ពង្រីក​អំណាច​របស់​អាណាចក្រ​ចេនឡា បន្ត​ទៅ​ទិស​ខាង​លិច និង​ទៅ​ទិស​ខាង​ត្បូង​ទៀត។ ដើម្បី​ការពារ​ព្រំដែន​ផ្នែក​ខាង​កើត ព្រះអង្គ​បាន​រឹត​ចំណង​មិត្តភាព​យ៉ាង​ជិតស្និទ្ធ ដោយ​បាន​ធ្វើ​សន្ធិសញ្ញា​ជាមួយ​នឹង​ប្រទេស​ចំប៉ា។ ព្រះអង្គ​សោយរាជ្យ​ពី​ឆ្នាំ​៦០០ ដល់​ឆ្នាំ​៦១៥ នៃ​គ្រិស្ដសករាជ។
19	ក្រោយ​ពី​ព្រះបាទ​មហិន្ទ្រវរ្ម័ន សោយ​ទិវង្គត​ទៅ ព្រះរាជបុត្រ​របស់​ព្រះអង្គ​ព្រះនាម ឥស្សណៈវរ្ម័ន​ទី​១ ទ្រង់​បាន​ឡើង​គ្រង​រាជ្យ​បន្ត​ពី​ព្រះ​បិតា។ ព្រះបាទ​ឥស្សណៈវរ្ម័ន ជា​ព្រះរាជា​មាន​មហិទ្ធិឫទ្ធិ​ណាស់ គឺ​ព្រះអង្គ​នេះ​ហើយ ដែល​បាន​បញ្ចប់​ការ​វាយ​ដណ្ដើម​យក​អាណាចក្រ​ភ្នំ​ទាំង​ស្រុង ដោយ​ទ្រង់​វាយ​ដណ្តើម​បាន​រាជធានី​អង្គរបុរី ក្នុង​អំឡុង​ឆ្នាំ​៦៣០ នៃ​គ្រិស្ដសករាជ។
20	ព្រះអង្គ​បាន​ពង្រីក​ការ​ត្រួតត្រា​ឆ្ពោះ​ទៅ​ទិស​ខាង​ត្បូង ដល់​ព្រំប្រទល់​ដែន​ដី​កម្ពុជា​ក្រោម​សព្វថ្ងៃ ឯ​ទិស​ខាង​លិច​ដល់​ខេត្ត​ចាន់តាប៊ុន ក្នុង​ប្រទេស​ថៃ សព្វថ្ងៃ។ ដើម្បី​រឹត​ចំណង​មិត្តភាព​ជាមួយ​បរទេស ព្រះអង្គ​បាន​បញ្ជូន​រាជទូត​ទៅ​ប្រទេស​ចិន នា​ឆ្នាំ​៦១៦-៦២៣ និង​៦២៧។ ជាមួយ​ប្រទេស​ជិត​ខាង ព្រះអង្គ​បាន​រៀប​អភិសេក​បុត្រី​របស់​ព្រះអង្គ ព្រះនាម សារៈវ៉ានី ជាមួយ​នឹង​ចៅទួត​ម្នាក់​របស់​ព្រះរាជា​ចំប៉ា ដែល​ទ្រង់​ប្រសូត​បាន​បុត្រា​មួយ​អង្គ ហើយ​ដែល​ក្រោយ​មក​ទ្រង់​បាន​ឡើង​គ្រង​រាជ្យ​នៅ​ប្រទេស​ចំប៉ា ក្នុង​ឆ្នាំ​៦៥៣ ដោយ​មាន​ព្រះនាម​ថា វិក្រន្តា។
21	ព្រះបាទ​ឥស្សណៈវរ្ម័ន ទ្រង់​បាន​តាំង​រាជធានី​នៅ​ចំ​កណ្ដាល​អាណាចក្រ​របស់​ព្រះអង្គ ដែល​មាន​ឈ្មោះ​ថា ឥស្សណៈបុរៈ។ រាជធានី​ឥស្សណៈបុរៈ មាន​ប្រជាពលរដ្ឋ​ប្រមាណ ២​ម៉ឺន​គ្រួសារ​រស់​នៅ ហើយ​ដែល​ត្រូវ​នឹង​រមណីយដ្ឋាន​សម្បូរ​ព្រៃ​គុក ដែល​មាន​សំណល់​ជា​ប្រាសាទ​ធ្វើ​អំពី​ឥដ្ឋ​ជាច្រើន ស្ថិត​នៅ​ខាង​ជើង​ខេត្ត​កំពង់ធំ សព្វ​ថ្ងៃ​នេះ។
22	ក្នុង​រជ្ជកាល​របស់​ព្រះបាទ​ឥស្សណៈវរ្ម័ន អាណាចក្រ​ចេនឡា មាន​ការ​រីក​ចម្រើន​រុងរឿង​ណាស់ ប៉ុន្តែ​ក្នុង​ពេល​ដែល​ព្រះអង្គ​ចូល​ទិវង្គត​ទៅ ហើយ​ដែល​ហាក់​ដូច​ជា​គ្មាន​បុត្រ​បន្ត​រាជ្យ​ផង​នោះ ភាព​វឹកវរ​ចលាចល​ក៏​បាន​ផ្ទុះ​ឡើង​សាជាថ្មី។
23	ភាព​វឹកវរ​ចលាចល​ដែល​កើត​ឡើង​ក្នុង​ពេល​ដែល​ព្រះបាទ​ឥស្សណៈវរ្ម័ន សោយ​ទិវង្គត ត្រូវ​បាន​វាយ​បង្ក្រាប​យ៉ាង​ឆាប់​រហ័ស ដោយ​កម្លាំង​ដ៏​ខ្លាំងក្លា​របស់​ព្រះបាទ​ភវវរ្ម័ន​ទី​២ ដែល​មាន​កងទ័ព និង​នាម៉ឺន​មន្ត្រី​មាន​ភក្តី​ភាព​យ៉ាង​ម៉ឺងម៉ាត់​ចំពោះ​ព្រះអង្គ។ យើង​មិន​បាន​ដឹង​ថា តើ​ព្រះបាទ​ភវវរ្ម័ន​ទី​២ ទ្រង់​ជាប់​ព្រះ​ញាតិ​ខាង​ណា​ទេ។ សិលា​ចារិក​នៅ​ហាន់ជ័យ បាន​រំឭក​នូវ​ការ​ពង្រឹង​អំណាច​អធិរាជ​របស់​ព្រះអង្គ។ ព្រះអង្គ​ទ្រង់​បាន​សាង​ទី​កន្លែង​សក្ការបូជា ឬ​ប្រាសាទ​ជាច្រើន។ តាម​គេ​ប៉ាន់ស្មាន សិលា​ចារិក​ភ្នំ​បាយ៉ង់ សិលា​ចារិក​ភ្នំ​ព្រះវិហារ កំពង់ឆ្នាំង ក៏​ជា​ស្នាព្រះហស្ត​របស់​ព្រះអង្គ​ដែរ។ ព្រះបាទ​ភវវរ្ម័ន​ទី​២ ទ្រង់​គ្រង​រាជ្យ​ពី​ឆ្នាំ​៦៣៩ ដល់​ឆ្នាំ​៦៥៥ នៃ​គ្រិស្ដសករាជ។
24	ព្រះបាទ​ជ័យវរ្ម័ន​ទី​១ ជា​ព្រះរាជបុត្រ​របស់​ព្រះបាទ​ភវវរ្ម័ន​ទី​២ ទ្រង់​បាន​ឡើង​គ្រង​រាជ្យ​បន្ត​ពី​បិតា​ព្រះអង្គ ក្នុង​ឆ្នាំ​៦៥៥ នៃ​គ្រិស្ដសករាជ។ ព្រះបាទ​ជ័យវរ្ម័ន​ទី​១ ទ្រង់​យក​ព្រះទ័យ​ទុក​ដាក់​ណាស់​ក្នុង​ការ​ថែ​រក្សា​ទឹក​ដី​ដ៏​ធំ​ទូលាយ ដែល​បុព្វបុរស​របស់​ព្រះអង្គ​បាន​បន្សល់​ទុក​អោយ។ ក្នុង​វិស័យ​ការពារ​ជាតិ ព្រះអង្គ​ទ្រង់​បង្កើត​អោយ​មាន​កងទ័ព​សេះ ហើយ​បាន​ច្នៃ​បង្កើត​វិធី​ទាក់ ឬ​ផ្សាំង​ដំរី​ផង។
25	ក្នុង​រជ្ជកាល​របស់​ព្រះអង្គ គេ​ឃើញ​មាន​សិលា​ចារិក ឬ​ការ​កសាង​ប្រាសាទ​ជាច្រើន​នៅ​វ្យាធៈបុរៈ និង​វត្ត​ភូចំប៉ាសាក់ នៃ​ប្រទេស​ឡាវ សព្វថ្ងៃ។
26	តាម​ការ​ប៉ាន់ស្មាន ព្រះបាទ​ជ័យវរ្ម័ន​ទី​១ ប្រហែល​ជា​សោយ​ទិវង្គត​នៅ​ឆ្នាំ​៦៨១ នៃ​គ្រិស្ដសករាជ។
27	ដោយ​ព្រះបាទ​ជ័យវរ្ម័ន​ទី​១ ពុំ​មាន​ព្រះរាជ​បុត្រា​ដែល​អាច​សោយរាជ្យ​ស្នង​ពី​ព្រះអង្គ​បាន បុត្រី​ព្រះអង្គ ព្រះនាម ជ័យទេវី ត្រូវ​ឡើង​គ្រង​រាជ្យ​បន្ត​ពី​ព្រះអង្គ។ ព្រះ​មហាក្សត្រិយ៍​ជ័យទេវី សោយរាជ្យ​ពី​ឆ្នាំ​៦៨១ ពេល​ដែល​ព្រះ​បិតា​ទ្រង់​សោយ​ទិវង្គត រហូត​ដល់​ឆ្នាំ​៧១៣។ ក៏ប៉ុន្តែ អំណាច​របស់​ព្រះនាង​ពុំ​មាន​មូលដ្ឋាន​រឹងមាំ​ឡើយ ព្រោះ​នៅ​ក្នុង​សិលា​ចារិក​មួយ​ដែល​គេ​បាន​រក​ឃើញ​នៅ​អង្គរ ព្រះនាង​បាន​ទ្រង់​ត្អូញត្អែរ​ពី​ភាព​ច្របូកច្របល់​ក្នុង​ចិត្ត​គំនិត និង​ទុក្ខវេទនា​នៃ​គ្រា​កើត​កលិយុគ។
28	ប្រហែល​មក​ពី​ការ​ចុះ​ខ្សោយ​នៃ​អំណាច​កណ្ដាល ដែល​នៅ​ស្ថិត​ក្នុង​កណ្ដាប់​ព្រះ​មហាក្សត្រិយ៍​នេះ​ហើយ ដែល​ធ្វើ​អោយ​ប្រទេស​ចេនឡា ត្រូវ​បែង​ចែក​ជា​ពីរ គឺ​ចេនឡា​ទឹក និង​ចេនឡា​គោក នៅ​ដើម​សតវត្ស​ទី​៨ គឺ​នៅ​ក្នុង​ឆ្នាំ​៧០៦៕
***********
10	ប្រទេស​កម្ពុជា​សម័យ​អង្គរ​សតវត្សរ៍​ទី​៩​ដល់​សតវត្សរ៍​ទី​១៤ (ភាគ​៩)

11	១.ព្រះរាជា​ដំបូង​នៃ​សម័យ​អង្គរ និង​លទិ្ធទេវរាជ (ភាគ​ទី​៩)
12	ព្រះមហាក្សត្រ​ខ្មែរ​ដ៏​ល្បីល្បាញ​មួយ​អង្គ​ដែល​បាន​រំដោះ​ប្រទេស​កម្ពុជា អោយ​រួច​ពី​អាណានិគម​ជ្វា និង​ជា​ស្ថាបនិក​នៃ​សម័យ​អង្គរ គឺ​ព្រះបាទ​ជ័យវរ្ម័ន​ទី​២។ អ្នក​ប្រវត្តិសាស្ត្រ​ជំនាន់​មុន​ភាគ​ច្រើន ចាត់​ទុក​ថា ព្រះបាទ​ជ័យវរ្ម័ន​ទី​២ ត្រូវ​ពួក​ជ្វា ចាប់​យក​ទៅ​កោះ​ជ្វា រួច​បាន​ភៀស​ព្រះ​កាយ​មក​កម្ពុជា វិញ ដើម្បី​ដឹក​នាំ​ចលនា​រំដោះ​ជាតិ។ ក៏ប៉ុន្តែ អ្នក​ប្រវត្តិសាស្ត្រ​ខ្មែរ​ជំនាន់​ក្រោយ​បាន​អះអាង​ខុស​ពី​នេះ។
13	តើ​រឿងរ៉ាវ​របស់​ព្រះបាទ​ជ័យវរ្ម័ន​ទី​២ ដ៏​ល្បីល្បាញ​នោះ​មាន​ដំណើរ​ដើម​ទង​យ៉ាង​ណា? សូម​អញ្ជើញ​លោក​អ្នក​នាង​ស្តាប់​ការ​រៀប​រាប់​របស់ លោក ជុន ច័ន្ទបុត្រ អំពី​រឿង​នេះ​ដូច​ត​ទៅ៖
14	ក. ព្រះបាទ​ជ័យវរ្ម័ន​ទី​២ (៨០២-៨៥០)
15	ព្រះបាទ​ជ័យវរ្ម័ន​ទី​២ ជា​ព្រះមហាក្សត្រ​មាន​មហិទ្ធិឫទ្ធិ​ខ្លាំង​ពូកែ។ ព្រះអង្គ​ទ្រង់​បាន​រំដោះ​ប្រទេស​កម្ពុជា អោយ​រួច​ផុត​ពី​អំណាច​ជិះ​ជាន់​របស់​រាជវង្ស​សៃលេន្ទ្រៈ នៃ​កោះ​ជ្វា និង​ផ្តល់​ឯករាជ្យ​ដល់​ប្រទេស​ជាតិ។ គឺ​ព្រះបាទ​ជ័យវរ្ម័ន​ទី​២​នេះ​ហើយ ដែល​ទ្រង់​បាន​ចាប់​ផ្ដើម​កសាង​មូលដ្ឋាន​គ្រឹះ​នៃ​សម័យ​ដ៏​រុងរឿង​នៃ​ប្រវត្តិសាស្ត្រ​ប្រទេស​កម្ពុជា គឺ​សម័យ​មហានគរ ឬ​មហា​អាណាចក្រ​ខ្មែរ។
16	ឯកសារ​ប្រវត្តិសាស្ត្រ​ភាគ​ច្រើន​សរសេរ​ថា ព្រះបាទ​ជ័យវរ្ម័ន​ទី​២ ប្រហែល​ជា​ត្រូវ​ភៀស​ព្រះ​កាយ​ក្នុង​ពេល​វឹកវរ​ចលាចល ឬ​ក៏​ត្រូវ​បាន​ពួក​ចោរ​ជ្វា ចាប់ ហើយ​នាំ​យក​ទៅ​កោះ​ជ្វា ទាំង​គ្រួសារ ក្នុង​ពេល​ដែល​ពួក​នេះ​បាន​ចូល​លុកលុយ​ក្រុង​សម្ភុបុរៈ នៃ​ចេនឡា​ទឹក ហើយ​ធ្វើ​គត់​ព្រះរាជា​ខ្មែរ​នៅ​ឆ្នាំ​៧៨៧ និង​រឹប​យក​នគរ​ខ្មែរ​ដាក់​ជា​ចំណុះ​កោះ​ជ្វា នោះ។ ក៏ប៉ុន្តែ ការ​ស្រាវជ្រាវ​សិលាចារឹក​បន្ថែម​របស់​ប្រវត្តិវិទូ​ខ្មែរ​មាន​ស្នាដៃ​និពន្ធ​របស់​លោក​សាស្ត្រាចារ្យ វង់ សុធារ៉ា និង ណុប សុខា នៃ​សាកលវិទ្យាល័យ​ភ្នំពេញ ជាដើម អះអាង​ថា រវាង​ឆ្នាំ​៧៩០ ព្រះបាទ​ជ័យវរ្ម័ន​ទី​២ គឺ​ជា​ព្រះមហាក្សត្រ​រួច​ទៅ​ហើយ ហើយ​ប្រហែល​ជា​កំពុង​ដឹក​នាំ​តំបន់​មួយ​ផ្នែក​នៅ​កម្ពុជា ទៀត​ផង។
17	ឯកសារ​ប្រវត្តិសាស្ត្រ​កម្ពុជា របស់ លោក វង់ សុធារ៉ា និង ណុប សុខា ក៏​បាន​គូស​បញ្ជាក់​ដែរ​ថា នៅ​សតវត្សរ៍​ទី​៨ ទាំង​កោះ​ជ្វា និង​កោះ​ស៊ូមាត្រា គ្មាន​អំណាច​គ្រប់គ្រាន់​ឯណា​នឹង​មក​ដណ្ដើម​យក​កម្ពុជា ទៅ​ធ្វើ​ជា​នគរ​ចំណុះ និង​ចាប់​គ្រួសារ​រាជវង្ស ដូច​ជា​ព្រះបាទ​ជ័យវរ្ម័ន​ទី​២ យក​ទៅ​នគរ​របស់​ខ្លួន​បាន​នោះ​ទេ។ លោក​ថា រឿង​ជ្វា លុកលុយ​ចេនឡា រួច​កាត់​ក្បាល​ស្ដេច​ខ្មែរ និង​ចាប់​ព្រះ​រាជវង្ស​ខ្មែរ​ទៅ​កោះ​ជ្វា នោះ គ្រាន់​តែ​ជា​រឿង​ប្រឌិត​មួយ​របស់​អ្នក​និពន្ធ​អារ៉ាប់ ហើយ​ត្រូវ​អ្នក​ជាតិ​និយម​ឥណ្ឌូនេស៊ី យក​ទៅ​រំលេច​បន្ថែម ដើម្បី​អួតអាង​ពី​កិត្យានុភាព​ពី​អតីតកាល​បែប​ស្រមើស្រមៃ​របស់​គេ​តែ​ប៉ុណ្ណោះ។
18	ទោះ​ជា​យ៉ាង​ណា​ក៏ដោយ​ចុះ បើ​ផ្អែក​ទៅ​តាម​ឯកសារ​ដែល​ថា​ជ្វា ចាប់​រាជវង្ស​ខ្មែរ​យក​ទៅ​កោះ​ជ្វា វិញ ថា​ពេល​ដែល​គង់​ជា​ចំណាប់​ខ្មាំង​នៅ​កោះ​ជ្វា នេះ ព្រះបាទ​ជ័យវរ្ម័ន​ទី​២ ទ្រង់​បាន​សិក្សា​ដើម្បី​អោយ​បាន​ដឹង​ច្បាស់​អំពី​មូលដ្ឋាន​គ្រឹះ​នៃ​សាសនា ដែល​ជា​ប្រភព​អំណាច​អធិរាជ​លោកិយ​របស់​ស្ដេច​សៃលេន្ទ្រៈ។ ប្រហែល​ជា​ក្នុង​ឆ្នាំ​៨០០ នៃ​គ្រិស្ដសករាជ ព្រះអង្គ​ក៏​លប​ភៀស​ព្រះ​កាយ​យាង​ត្រឡប់​មក​មាតុភូមិ​វិញ។ មុន​ពេល​ឡើង​សោយរាជ្យ​ដោយ​មាន​ការ​គាំទ្រ​យ៉ាង​ស្មោះ​ត្រង់ និង​ក្លៀវក្លា​ពី​មេទ័ព​ជាច្រើន ព្រះអង្គ​ទ្រង់​បាន​បង្រួបបង្រួម​ទឹក​ដី​នគរ​ចេនឡា​ទឹក អោយ​មាន​ឯកភាព និង​រីក​ចម្រើន​យ៉ាង​ឆាប់​រហ័ស។
19	ពេល​យាង​មក​ដល់​មាតុភូមិ​ដំបូង ព្រះអង្គ​ទ្រង់​យាង​ទៅ​គង់​នៅ​ឥន្ទ្របុរៈ ទំនង​ជា​មាន​ទីតាំង​ត្រង់​បន្ទាយ​ព្រៃ​នគរ ស្រុក​ត្បូងឃ្មុំ ខេត្ត​កំពង់ចាម សព្វថ្ងៃ។ គឺ​នៅ​ទី​នោះ​ហើយ​ដែល​ព្រះអង្គ​ទ្រង់​ទទួល​យក​ព្រាហ្មណ៍​សិវៈកៃវល្យៈ អោយ​ចូល​ធ្វើ​ជា​រាជបុរោហិត​របស់​ព្រះអង្គ។ បន្ទាប់​ពី​ឥន្ទ្របុរៈ ព្រះអង្គ​ទ្រង់​យាង​ទៅ​គង់​នៅ​ម្តុំ​ខាង​ជើង​បឹង​ទន្លេសាប ជា​ដំបូង​នៅ​គុទិ ដែល​ទំនង​ជា​មាន​ទីតាំង​ស្ថិត​នៅ​ខាង​ជើង​ប្រាសាទ​បន្ទាយ​ក្តី​បច្ចុប្បន្ន។ រួច​បន្ទាប់​មក ព្រះអង្គ​ទ្រង់​យាង​ទៅ​គង់​នៅ​ហរិហរាល័យ ក្នុង​ស្រុក​រលួស​នៃ​ខេត្ត​សៀមរាប។ បន្ទាប់​មក​ទៀត ព្រះអង្គ​ទ្រង់​ប្ដូរ​ទៅ​គង់​នៅ​អមរេន្ទ្របុរៈ ដែល​ទំនង​ជា​មាន​ទីតាំង​ស្ថិត​នៅ​ចំ​ទំនប់​ខាង​លិច​នៃ​បារាយណ៍​ទឹក​ថ្លា​សព្វថ្ងៃ​នេះ។
20	ចុង​ក្រោយ​បង្អស់ ដោយ​មាន​ព្រាហ្មណ៍​សិវៈកៃវល្យៈ និមន្ត​ទៅ​ជាប់​ជាមួយ​ជានិច្ច​ផង ព្រះអង្គ​ទ្រង់​យាង​ទៅ​គង់​នៅ​លើ​ភ្នំ​គូលែន ដែល​មាន​ឈ្មោះ​ថា មហិន្ទ្របរពត៌។ គឺ​នៅ​លើ​ភ្នំ​គូលែន នោះ​ហើយ ក្នុង​អំឡុង​ឆ្នាំ​៨០២ នៃ​គ្រិស្ដសករាជ ដែល​ព្រះបាទ​ជ័យ​វរ្ម័ន​ទី​២ ទ្រង់​បាន​ប្រារព្ធ​ធ្វើ​ពិធី “ទេវរាជ” ក្នុង​បំណង​ធ្វើ​អោយ​ប្រទេស​ខ្មែរ​កម្វុជទេស បាន​ឯករាជ្យ​រួច​ពី​ចំណុះ​ជ្វា ហើយ​រៀប​ចំ​ពិធី​រាជាភិសេក​ធ្វើ​អោយ​ព្រះអង្គ​បាន​ឋានៈ​ជា​ចក្រវាតីន ដែល​ពាក្យ​ខ្មែរ​បុរាណ​ហៅ​ថា “កម្រតេងជគតតរាជ” ដែល​មាន​ន័យ​ថា ស្ដេច​ចក្រវាឡ ឬ​អម្ចាស់​នៃ​លោក គឺ​ស្ដេច។
21	ខ.លទិ្ធទេវរាជ
22	ពី​អាស្រម​បទ​ជតាបត្តិ ដែល លោក ហ្សក សឺដេស យល់​ថា​ប្រាសាទ​ខ្នា ព្រះបាទ​ជ័យវរ្ម័ន​ទី​២ ទ្រង់​បាន​និមន្ត​ព្រះ​គ្រូ​ព្រាហ្មណ៍​ម្នាក់​ឈ្មោះ ហិរណ្យទាមៈ អ្នក​ប្រាជ្ញ​ខាង​វេទមន្ត ដើម្បី​អោយ​ព្រះអង្គ​ជួយ​រៀប​ចំ​ធ្វើ​ពិធី​ទេវរាជ ទៅ​តាម​ក្បួន​គម្ពីរ​ខាង​ព្រហ្មញ្ញ​សាសនា។ ព្រះ​គ្រូ​ព្រាហ្មណ៍​ហិរណ្យទាមៈ បាន​បង្រៀន​រាជបុរោហិត ឈ្មោះ សិវកៃវល្យៈ អោយ​ចេះ​ចាំ​ស្ទាត់​ក្បួន​ច្បាប់​ក្នុង​គម្ពីរ​ធំៗ​សំខាន់ៗ​បួន​របស់​លទ្ធិព្រាហ្មណ៍ គឺ​វិនាសិខា នយុត្តរា សម្មោហៈ និង​សិរៈច្នេត ហើយ​បាន​បញ្ញត្តិ​អោយ​រាជ​គ្រូ​បុរោហិត អនុវត្ត​តាម​ក្បួន​ពិធី​ទេវរាជ​ខាង​សាសនា​ព្រាហ្មណ៍​អោយ​បាន​ហ្មត់ចត់​ល្អ​ឥត​ខ្ចោះ​ផង។
23	ព្រះបាទ​ជ័យវរ្ម័ន​ទី​២ និង​ព្រះ​គ្រូ​ព្រាហ្មណ៍​ហិរណ្យទាមៈ បាន​ធ្វើ​សច្ចា​ថា អំណើះ​ត​ទៅ​មាន​តែ​សមាជិក​គ្រួសារ​នៃ​ព្រាហ្មណ៍​សីវកៃវល្យៈ​ទេ​ដែល​អាច​ប្រារព្ធ​ធ្វើ​ពិធី​ទេវរាជ​នេះ​បាន។ បើ​តាម​ការ​សន្និដ្ឋាន​របស់ លោក ហ្សក សឺដេស លោក​យល់​ថា ក្នុង​ចំណោម​គម្ពីរ​សំខាន់​ទាំង​បួន​នោះ មាន​គម្ពីរ​មួយ គឺ​គម្ពីរ​សិរៈច្នេតៈ ប្រែ​ថា​កាត់​ក្បាល ដែល​បាន​បង្ហាញ​ផ្លូវ​ថា តើ​ត្រូវ​ធ្វើ​យ៉ាង​ណា​ដើម្បី​បញ្ចប់​ការ​ជិះ​ជាន់​បង្ខិតបង្ខំ​របស់​បរទេស​មក​លើ​ប្រទេស​ខ្មែរ។
24	នៅ​ពេល​ដែល​ពួក​ជ្វា ចូល​មក​លុកលុយ​នគរ​ចេនឡា ពួក​នេះ​បាន​ធ្វើ​គត់​ព្រះរាជា​ខ្មែរ ហើយ​កាត់​ព្រះ​សិរសា​ព្រះអង្គ​ផង។ ដូច្នេះ ដើម្បី​អោយ​រួច​ផុត​ពី​អំណាច​ជិះ​ជាន់​របស់​ជ្វា នេះ គេ​អាច​សន្មត​ថា ក្នុង​ការ​ប្រារព្ធ​ពិធី​លើ​ភ្នំ​គូលែន នោះ​ប្រហែល​ជា​មាន​ធ្វើ​ពិធី​ឧបកិច្ច​ផ្តាច់​ក្បាល​រូប​សំណាក​ស្ដេច​ជ្វា វង្សសៃលេន្ទ្រៈ ស្រប​តាម​គម្ពីរ​សិរៈច្នេតៈ ដើម្បី​ជា​និម្មិត​នៃ​ប្រកាស​ឯករាជ្យ​នគរ​ខ្មែរ​ផង ហើយ​ស្រប​ជាមួយ​និង​ពេល​នោះ​ដែរ គេ​រៀប​ចំ​អភិសេក​សិវលិង្គ “តំណាង​ថាមពល​ច្នៃ​ប្រឌិត” ដែល​គេ​សន្មត​ថា បាន​មក​ពី​ព្រះឥសូរ តាម​រយៈ​ព្រាហ្មណ៍។ ធ្វើ​ដូច្នេះ គេ​អាច​ចាត់​ទុក​ថា អាត្ម័ន​ពិសិដ្ឋ​របស់​ព្រះរាជា បាន​នៅ​សណ្ឋិត​ក្នុង​សិវលិង្គ​នោះ​ដែល​បាន​ក្លាយ​ជា​តំណាង ឬ​និមិត្តរូប​នៃ​ទេវរាជ គឺ​ព្រះរាជា​ទ្រង់​ក្លាយ​ជា​ព្រះឥសូរ​បែង​ភាគ ដែល​មាន​អំណាច​គ្រប់គ្រង​លើ​សព្វ​សត្វ។
25	ចាប់​តាំង​ពី​ពេល​នោះ​ទៅ បញ្ជា​របស់​ព្រះរាជា គឺ​ជា​បញ្ជា​របស់​ព្រះអាទិទេព។ ការ​គោរព​ប្រណិប័តន៍ និង​ធ្វើ​តាម​បទ​បញ្ជា នឹង​នាំ​មក​នូវ​កុសល​ផល​បុណ្យ​ដល់​អ្នក​ដែល​បាន​អនុវត្តន៍ ឬ​ប្រព្រឹត្ត​អំពើ​នោះ។ ដោយ​ហេតុ​ថា ព្រះឥសូរ មាន​លំនៅ​នៅ​លើ​ភ្នំ​កៃឡាស់ សិវលឹង្គ ដែល​ជា​តំណាង​ព្រះឥសូរ ផង និង​ជា​តំណាង​ព្រះរាជា​ផង ក៏​ត្រូវ​តែ​តម្កល់​លើ​ភ្នំ ឬ​ទី​ខ្ពស់​ផង​ដែរ។ ប្រសិន​បើ​គ្មាន​ភ្នំ​ធម្មជាតិ​ទេ គេ​ត្រូវ​កសាង​ប្រាសាទ មាន​ខឿន​ខ្ពស់​ជា​ភ្នំ​សិប្បនិម្មិត ឬ​ប្រាសាទ​ភ្នំ ដើម្បី​តម្កល់​សិវលិង្គ នេះ។
26	ម៉្យាង​ទៀត ប្រាសាទ​ភ្នំ​នេះ​ត្រូវ​ស្ថិត​នៅ​ចំ​កណ្ដាល​រាជធានី​ដែល​ចាត់​ទុក​ដូច​ជា​ភ្នំ​ព្រះសុមេរុ ជា​ស្នូល​នៃ​ចក្រវាឡ​ថែម​ទៀត​ផង។ ឯ​ប្រាសាទ​ភ្នំ​ទី​១ ដែល​សាង​ឡើង​មុន​គេ​បង្អស់​ដោយ​ព្រះបាទ​ជ័យវរ្ម័ន​ទី​២ គឺ​ប្រាសាទ​អារាម​រោង​ចិន ធ្វើ​អំពី​ឥដ្ឋ​នៅ​លើ​ភ្នំ​គូលែន។ នេះ​បើ​តាម​ឯកសារ​របស់ លោក ត្រឹង ងារ។ គេ​មិន​ដឹង​ថា ព្រះបាទ​ជ័យវរ្ម័ន​ទី​២ ទ្រង់​គង់​នៅ​លើ​ភ្នំ​គូលែន អស់​រយៈពេល​ប៉ុន្មាន​ឆ្នាំ​ទេ។ ព្រះអង្គ​ទ្រង់​ឡើង​សោយរាជ្យ​ពី​ឆ្នាំ​៨០២ ហើយ​ចុង​ក្រោយ​បំផុត ព្រះអង្គ​ទ្រង់​យាង​ត្រឡប់​ទៅ​គង់​នៅ​ហរិហរាល័យ គឺ​រលួស​វិញ ទ្រង់​នាំ​យក​ទាំង​លិង្គ​ទេវរាជ ទៅ​ជាមួយ​ផង។ គឺ​នៅ​ហរិហរាល័យ នេះ​ហើយ​ដែល​ព្រះអង្គ​ទ្រង់​សោយ​ទិវង្គត​នៅ​ឆ្នាំ​៨៥០ ឬ ៨៥៤ នៃ​គ្រិស្ដសករាជ ដោយ​ទ្រង់​ទទួល​ព្រះមរណនាម​ថា បរមេស្វរៈ៕
***********
10	សង្គ្រាម​ដណ្ដើម​រាជ្យ​គ្នា​របស់​ព្រះរាជា​មួយ​ចំនួន​នៅ​សម័យ​អង្គរ (ភាគ​១១)

11	លោក​អ្នក​នាង​ខ្លះ​ប្រហែល​ជា​ឆ្ងល់​ថា ហេតុ​អ្វី​បាន​ជា​ព្រះរាជា​ខ្មែរ​សម័យ​អង្គរ សង់​ប្រាសាទ​ច្រើន​ម្ល៉េះ? ការ​សង់​ប្រាសាទ​របស់​ព្រះរាជា​ខ្មែរ​នៅ​សម័យ​អង្គរ ភាគ​ច្រើន គឺ​ដើម្បី​ឧទ្ទិស​ដល់​ព្រះ​អាទិទេព​ទាំង​ឡាយ​ផង និង​ដើម្បី​លើក​តម្កើង​ខ្លួន​ឯង​អោយ​ទៅ​ជា​ទេវរាជ គឺ​ជា​ស្ដេច​ផង និង​ជា​ទេវ​ផង។ នេះ គឺ​ជា​សកម្មភាព​មួយ​ដណ្ដើម​ភាព​ស្រប​ច្បាប់​នៃ​ការ​កាន់​អំណាច​របស់​ខ្លួន បន្ទាប់​វាយ​ដណ្ដើម​រាជ្យ​បាន​ពី​ព្រះរាជា​ណា​មួយ​បាន​ហើយ។
12	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀប​រាប់​ជូន​នូវ​សកម្មភាព និង​សង្គ្រាម​ដណ្ដើម​រាជ្យ​គ្នា​របស់​ព្រះរាជា​មួយ​ចំនួន​ទៀត​នៅ​សម័យ​អង្គរ។
13	ក៥. ព្រះបាទ​ហស៌វរ្ម័នទី១ (៩០០-៩២២)
14	ក្រោយ​ពី​ព្រះបាទ​យសោវរ្ម័នទី១ ទ្រង់​ចូល​ទិវង្គត​ទៅ ព្រះរាជ​បុត្រ​ច្បង​របស់​ព្រះអង្គ​ព្រះ​នាម ហស៌វរ្ម័នទី១ ទ្រង់​ឡើង​គ្រងរាជ្យ​បន្ត​ពី​ព្រះ​បិតា​នៅ​ឆ្នាំ​៩០០ នៃ​គ្រិស្ដសករាជ។ តែ​ឯកសារ​ខ្លះ​ថា​នៅ​ឆ្នាំ​៩០៨ ឬ ៩១០ ទៅ​វិញ។ ព្រះអង្គ​ទ្រង់​គង់​នៅ​រាជធានី​យសោធបុរៈ គឺ​ក្រុង​អង្គរ​ដដែល ហើយ​ទ្រង់​បាន​កសាង​ប្រាសាទ​ភ្នំ​តូច​មួយ គឺ​ប្រាសាទ​បក្សី​ចាំ​ក្រុង នៅ​ក្បែរ​ជើង​ភ្នំ​បាខែង ជា​ភ្នំ​កណ្ដាល​នៃ​រាជធានី។ គេ​មិន​បាន​ដឹង​ពិត​ប្រាកដ​ថា តើ​ព្រះអង្គ​ទ្រង់​សោយ​ទិវង្គត​នៅ​ឆ្នាំ​ណា​ទេ គេ​គ្រាន់​តែ​ប៉ាន់ស្មាន​ថា ព្រះអង្គ​ប្រហែល​ជា​ចូល​ទិវង្គត​នៅ​ក្រោយ​ឆ្នាំ​៩២២ តែ​ប៉ុណ្ណោះ ដោយ​ទ្រង់​បាន​ទទួល​ព្រះមរណនាម​ថា រុទ្រលោក។
15	ក៦. ព្រះបាទ​ឥសាណវរ្ម័នទី២ (៩២៥-៩២៨)
16	ក្រោយ​ពី​ព្រះបាទ​ហស៌វរ្ម័នទី១ ទ្រង់​សោយ​ទិវង្គត​ទៅ ព្រះអនុជ​របស់​ព្រះអង្គ​ទ្រង់​ឡើង​សោយរាជ្យ​ស្នង​នៅ​ឆ្នាំ​៩២៥ នៃ​គ្រិស្ដសករាជ ដែល​មាន​ព្រះ​នាម​ក្នុង​រាជ្យ​ថា ព្រះបាទ​ឥសាណវរ្ម័នទី២។ ក្នុង​រជ្ជកាល​របស់​ព្រះអង្គ ព្រះបាទ​ឥសាណវរ្ម័នទី២ ត្រូវ​ប្រឈម​មុខ​នឹង​ការ​បះបោរ​ដណ្ដើម​រាជ្យ​របស់​ស្ដេច​មា​ជា​ស្វាមី​ព្រះនាង​ជ័យទេវី ដែល​ជា​ប្អូន​ស្រី​របស់​ព្រះ​បិតា​ព្រះអង្គ ហើយ​ដែល​ជា​អនាគត​ព្រះបាទ​ជ័យវរ្ម័នទី៤។ ព្រះបាទ​ឥសាណវរ្ម័នទី២ ទ្រង់​សោយ​ទិវង្គត​នៅ​ឆ្នាំ​៩២៨ ដោយ​មាន​ព្រះមរណនាម​ថា បរមរុទ្រលោក។
17	ក៧. ព្រះបាទ​ជ័យវរ្ម័នទី៤ (៩២៨-៩៤១) និង​ការ​លើក​រាជធានី​ទៅ​កោះ​កេរ្តិ៍
18	នៅ​ក្នុង​រាជ្យ​ព្រះបាទ​ឥសាណវរ្ម័នទី២ ជា​ក្មួយ​ដែល​សោយរាជ្យ​មុន​ព្រះអង្គ ព្រះបាទ​ជយ័វរ្ម័នទី៤ ដែល​ជា​ប្អូន​ថ្លៃ​របស់​ព្រះបាទ​យសោវរ្ម័ន បាន​បះបោរ​ប្រឆាំង​នឹង​ក្មួយ​របស់​ព្រះអង្គ ហើយ​បាន​ឆក់​ប្លន់​យក​រតនសម្បត្តិ​ផ្សេងៗ ហើយ​ចាក​ចេញ​ពី​យសោធបុរៈ គឺ​ក្រុង​អង្គរ ទៅ​គង់​នៅ​គោកគគី គឺ​កោះ​កេរ្តិ៍ ចម្ងាយ​ប្រមាណ ៧០​គីឡូម៉ែត្រ ទិស​ឦសាន​ក្រុង​អង្គរ ដោយ​នាំ​យក​ទាំង​លិង្គ​ទេវរាជ​ទៅ​ជាមួយ​ផង។ ព្រះបាទ​ជ័យវរ្ម័នទី៤ បាន​ឡើង​សោយរាជ្យ​នៅ​រាជធានី​កោះ​កេរ្តិ៍​នៅ​ឆ្នាំ​៩២៨ គឺ​ជា​ឆ្នាំ​ដែល​ព្រះបាទ​ឥសាណវរ្ម័នទី២ ដែល​សោយរាជ្យ​នៅ​អង្គរ ទ្រង់​សោយ​ទិវង្គត​នោះ​ឯង។
19	ដើម្បី​អោយ​ប្រជារាស្ត្រ​ទទួល​ស្គាល់​ថា ព្រះអង្គ​ជា​ស្ដេច​មាន​មហិទ្ធិឫទ្ធិ ព្រះបាទ​ជ័យវរ្ម័នទី៤ ទ្រង់​បាន​ខិតខំ​កសាង​សមិទ្ធផល​ផ្សេងៗ​ដែល​មាន​លក្ខណៈ​ធំ​សម្បើម​ទៀត​ផង ដូច​ជា នៅ​ក្នុង​រាជធានី​កោះ​កេរ្តិ៍ ជា​រាជធានី​ថ្មី​នេះ។
20	ព្រះអង្គ​បាន​សាង​ប្រាសាទ​ភ្នំ​មួយ​ដែល​មាន​ខឿន ៧​ជាន់ កម្ពស់ ៣៥​ម៉ែត្រ ឈ្មោះ​ប្រាសាទ​ធំ សម្រាប់​តម្កល់​លិង្គ​ទេវរាជ​ត្រិភូវនេស្វរៈ ប្រមាណ​ក្នុង​ឆ្នាំ​៩៣១។ ក្រៅ​ពី​នេះ ព្រះអង្គ​បាន​សាង​ប្រាសាទ​ជាច្រើន​ទៀត ព្រម​ទាំង​បារាយណ៍​មួយ គឺ​បារាយណ៍​រហាល ហើយ​នៅ​រយៈ​កាល​ចុង​ក្រោយ​នៃ​រាជ្យ​របស់​ព្រះអង្គ ព្រះបាទ​ជ័យវរ្ម័នទី៤ បាន​វាយ​រុញ​ច្រាន​ការ​លុក​លុយ​របស់​ចាម អោយ​ដក​ថយ​ទៅ​វិញ។
21	ព្រះបាទ​ជ័យវរ្ម័នទី៤ ទ្រង់​ឡើង​គ្រងរាជ្យ​នៅ​ឆ្នាំ​៩២៨ ហើយ​សោយ​ទិវង្គត​នៅ​ឆ្នាំ​៩៤១ នៃ​គ្រិស្ដសករាជ ដោយ​មាន​ព្រះមរណនាម​ថា បរមសិវបល្តិ។
22	ក៨. ព្រះបាទ​ហស៌វរ្ម័នទី២ (៩៤១-៩៤៤)
23	ក្រោយ​ពេល​ដែល​ព្រះបាទ​ជ័យវរ្ម័នទី៤ ទ្រង់​ចូល​ទិវង្គត​ទៅ ព្រះរាជ​បុត្រ​របស់​ព្រះអង្គ​ដែល​នៅ​មាន​វ័យ​ក្មេង​ណាស់​នៅ​ឡើយ ទ្រង់​បាន​ឡើង​សោយរាជ្យ​ស្នង​ព្រះ​បិតា​នៅ​រាជធានី​កោះ​កេរ្តិ៍ ហើយ​មាន​ព្រះនាម​ក្នុង​រាជ្យ​ថា ព្រះបាទ​ហស៌វរ្ម័នទី២។
24	ព្រះបាទ​ហស៌វរ្ម័នទី២ ទ្រង់​សោយរាជ្យ​បាន​តែ​ពីរ ឬ​បី​ឆ្នាំ ក៏​បាត់​ខ្លួន ឬ​ក៏​ទ្រង់​សុគត​ទៅ។ ឯកសារ​ខ្លះ​បាន​បញ្ជាក់​ថា ព្រះបាទ​ហស៌វរ្ម័នទី២ ទ្រង់​សោយរាជ្យ​បាន​តែ​ពីរ​ឆ្នាំ​ប៉ុណ្ណោះ គឺ​នៅ​គ្រិស្ដសករាជ​៩៤៤ ព្រះអង្គ​ត្រូវ​ព្រះបាទ​រាជេន្ទ្រវរ្ម័នទី២ ជា​ព្រះរៀម​ជីដូន​មួយ​នឹង​ព្រះអង្គ ច្បាំង​ដណ្ដើម​រាជ​សម្បត្តិ​បាន ហើយ​ឡើង​សោយរាជ្យ​បន្ត​ពី​ព្រះអង្គ។ ក្នុង​ពេល​ដែល​សោយ​ទិវង្គត​ទៅ​នោះ ព្រះបាទ​ហស៌វរ្ម័នទី២ ទ្រង់​មាន​ព្រះមរណនាម​ថា ព្រហ្មលោក។
25	ក៩. ព្រះបាទ​រាជេន្ទ្រវរ្ម័នទី២ (៩៤៤-៩៦៨) និង​ការ​វិល​ត្រឡប់​មក​យសោធបុរៈ​វិញ
26	ក្រោយ​ពី​ព្រះបាទ​ហស៌វរ្ម័នទី២ ទ្រង់​សោយ​ទិវង្គត​ទៅ ព្រះបាទ​រាជេន្ទ្រវរ្ម័នទី២ ដែល​ជា​ព្រះរាជ​បុត្រ​របស់​ព្រះនាង​មហេន្ទ្រទេវី ដែល​ត្រូវ​ជា​ប្អូន​ស្រី​មួយ​អង្គ​ទៀត​របស់​ព្រះបាទ​យសោវរ្ម័នទី១ ដែរ ក៏​ទ្រង់​ឡើង​សោយរាជ្យ​ស្នង​ព្រះអនុជ​នៅ​ឆ្នាំ​៩៤៤។ ព្រះអង្គ​មិន​គង់​នៅ​រាជធានី​កោះ​កេរ្តិ៍ ទៀត​ទេ គឺ​ព្រះអង្គ​ទ្រង់​នាំ​យក​លិង្គ​ទេវរាជ​ត្រឡប់​ទៅ​យសោធបុរៈ​ក្រុង​អង្គរ បាន​ជួសជុល និង​រៀប​ចំ​កសាង​បន្ថែម ធ្វើ​អោយ​រាជធានី​យសោធបុរៈ នេះ​កាន់​តែ​រុងរឿង​ឡើង​ថែម​ទៀត។
27	នៅ​ចំ​កណ្ដាល​ទីក្រុង​នេះ គេ​ចាប់​ផ្ដើម​កសាង​ប្រាសាទ​ភិមាន​អាកាស​ដ៏​ល្អ​ឆើតឆាយ ហើយ​នៅ​ភាគ​ខាង​កើត​នៃ​ទីក្រុង​នៅ​ឆ្នាំ​៩៥២ ព្រះអង្គ​ទ្រង់​បាន​សាង​ប្រាសាទ​មេ​បុណ្យ​ខាង​កើត ដែល​មាន​ប្រាង្គ​ចំនួន​៥ នៅ​ចំ​កណ្ដាល​បារាយណ៍​យសោធរៈតដាក ដើម្បី​ឧទ្ទិស​ចំពោះ​ព្រះ​មាតា​ព្រះ​បិតា បុព្វការី​ជន​ផ្សេង​ទៀត និង​សិវលិង្គ។ នៅ​ឆ្នាំ​៩៦១ ព្រះអង្គ​ទ្រង់​បាន​សាង​ប្រាសាទ​មួយ​ទៀត​ដែល​មាន​រូបរាង និង​ប្រាង្គ​ចំនួន​៥ ដូច​គ្នា​នឹង​ប្រាសាទ​មេ​បុណ្យ​ខាង​កើត​ដែរ ឈ្មោះ​ថា ប្រាសាទ​ប្រែ​រូប ស្ថិត​នៅ​ខាង​ត្បូង​យសោធរៈតដាក ដើម្បី​តម្កល់​លិង្គ​ទេវរាជ និង​ឧទ្ទិស​ចំពោះ​ព្រះ​ញាតិ​ព្រះអង្គ​ផង។
28	ហេតុ​ដែល​បណ្ដាល​អោយ​ព្រះបាទ​រាជេន្ទ្រវរ្ម័នទី២ សាង​ប្រាសាទ​ប្រែ​រូប​ដែល​មាន​រូបរាង និង​សណ្ឋាន​ដូច​គ្នា​នឹង​ប្រាសាទ​មេ​បុណ្យ​ខាង​កើត​នោះ គឺ​មក​ពី​ប្រាសាទ​មេ​បុណ្យ​ខាង​កើត​នេះ​បាន​ត្រូវ​សាងសង់​ឡើង​នៅ​កណ្ដាល​បារាយណ៍ ដែល​ជា​ហេតុ​ធ្វើ​អោយ​មាន​ការ​ពិបាក​ក្នុង​ការ​ធ្វើ​បុណ្យ​ទាន។
29	ក្នុង​រាជ្យ​របស់​ព្រះបាទ​រាជេន្ទ្រវរ្ម័នទី២ សាសនា​ទាំងអស់​មាន​ការ​រីក​ចម្រើន ហើយ​រួម​រស់​ដោយ​សុខដុម​ជាមួយ​គ្នា។ នៅ​ក្នុង​រាជ្យ​របស់​ព្រះអង្គ​នេះ​ដែរ មាន​វីរជន ឬ​មន្ត្រី​ជាន់​ខ្ពស់​នៃ​ព្រះបរមរាជវាំង​ជាច្រើន បាន​រួម​ចំណែក​កសាង​សមិទ្ធផល​ផ្សេងៗ ដូច​ជា​នៅ​ឆ្នាំ​៩៤៦ កវិន្ទ្រារឹមថន ជា​ស្ថាបត្យករ​បាន​សាង​ប្រាសាទ​បាតជុំ ដើម្បី​ឧទ្ទិស​ថ្វាយ​ចំពោះ​ពោធិសត្វ​មួយ​អង្គ​នៃ​ពុទ្ធសាសនា​មហាយាន និង​ព្រះនាង​ប្រាជ្ញាបារមីតា។ នៅ​ឆ្នាំ​៩៦៧ ព្រះរាជ​គ្រូ​ព្រាហ្មណ៍យជ្ជនៈវរហៈ ចាប់​ផ្ដើម​សាង​ប្រាសាទ​បន្ទាយស្រី ត្រីភូវនមហេស្វរៈ ស្ថិត​ខាង​ជើង​ក្រុង​យសោធបុរៈ។
30	ព្រះបាទ​រាជេន្ទ្រវរ្ម័នទី២ ទ្រង់​ជា​ស្ដេច​សឹក​មួយ​អង្គ​ដ៏​អង់​អាច​ក្លាហាន ព្រះអង្គ​ទ្រង់​បាន​លើក​ទ័ព​ទៅ​វាយ​នគរ​ចំប៉ា វិញ ក្រោយ​ពី​ចំប៉ា​បាន​មក​លុក​លុយ​ប្រទេស​កម្ពុជា នៅ​ក្នុង​រាជ្យ​ព្រះបាទ​ជ័យវរ្ម័នទី៤ នោះ។ នៅ​ឆ្នាំ​៩៤៥-៩៤៦ ព្រះអង្គ​ទ្រង់​បាន​ឡោមព័ទ្ធ​រាជធានី​នៃ​ប្រទេស​ចំប៉ា បាន ហើយ​បាន​នាំ​បដិមា​ទេពធិតា​រក្សា​នគរ ដែល​ធ្វើ​អំពី​មាស និង​រឹប​យក​នគរ​ចំប៉ា ដាក់​ជា​ចំណុះ​នគរ​ខ្មែរ​មួយ​រយៈ​ថែម​ទៀត​ផង។ ព្រះបាទ​រាជេន្ទ្រវរ្ម័នទី២ ទ្រង់​បាន​ឡើង​គ្រងរាជ្យ​នៅ​ឆ្នាំ​៩៤៤ ហើយ​ទ្រង់​សុគត​នៅ​ឆ្នាំ​៩៦៨។ ទ្រង់​មាន​ព្រះមរណនាម​ថា សិវលោក៕
***********
10	សកម្មភាព​របស់​ព្រះរាជា​សម័យ​អង្គរ​ចំនួន​៤​អង្គ (ភាគ​១២)

11	នៅ​សម័យ​អង្គរ ព្រះរាជា​ខ្មែរ​ទាំង​ឡាយ​បាន​ច្បាំង​គ្នា​ដណ្ដើម​រាជ្យ រួច​រុះរើ​រាជធានី​ចុះ​ឡើង​ជាច្រើន​លើក​ច្រើន​សា។ ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀប​រាប់​ជូន​នូវ​សកម្មភាព​របស់​ព្រះរាជា​សម័យ​អង្គរ​ចំនួន ៤​អង្គ គឺ​ព្រះបាទ​ជ័យវរ្ម័នទី៥ ព្រះបាទ​ឧទ័យាទិត្យាវរ្ម័នទី១ និង​ព្រះបាទ​ជ័យវិរៈវរ្ម័ន។
12	ក១០. ព្រះបាទ​ជ័យវរ្ម័នទី៥ (៩៦៨-១០០១)
13	ក្រោយ​ពី​ព្រះបាទ​រាជេន្ទ្រវរ្ម័នទី២ ទ្រង់​សោយ​ទិវង្គត​ទៅ ព្រះរាជបុត្រ​របស់​ព្រះអង្គ​ដែល​ទ្រង់​នៅ​មាន​វ័យ​ក្មេង​ណាស់​នៅ​ឡើយ ទ្រង់​បាន​ឡើង​សោយរាជ្យ​ស្នង​ព្រះអង្គ ដែល​មាន​ព្រះនាម​ក្នុង​រាជ្យ​ថា ព្រះបាទ​ជ័យវរ្ម័នទី៥។ ក៏ប៉ុន្តែ ប្រហែល ៦​ឆ្នាំ​ក្រោយ ទើប​ព្រះអង្គ​កាន់​អំណាច​ពិត​ប្រាកដ។ ព្រះបាទ​ជ័យវរ្ម័នទី៥ ទ្រង់​ជា​ស្ដេច​ដែល​មាន​ចំណេះ​វិជ្ជា​ជ្រៅជ្រះ ដោយ​បាន​ទទួល​ការ​អប់រំ​ពី​សំណាក់​ព្រះ​គ្រូ​បាធ្យាយ​ព្រះអង្គ គឺ​ព្រាហ្មណ៍យជ្ជនៈវរហៈ ហើយ​ទ្រង់​មាន​ព្រះទ័យ​សន្តោស​ប្រោសប្រណី និង​យុត្តិធម៌​ណាស់។
14	ថ្វី​ត្បិត​តែ​ព្រះអង្គ និង​មន្ត្រី​ជាន់​ខ្ពស់​មួយ​ចំនួន​កាន់​សាសនា​ព្រះ​ឥសូរ ក៏ប៉ុន្តែ​រជ្ជកាល​នេះ​ក៏​ដូច​ជា​រជ្ជកាល​មុនៗ​ដែរ ព្រះអង្គ​ទ្រង់​បាន​ជួយ​ឧបត្ថម្ភ​ព្រះពុទ្ធ​សាសនា ដូចជា​ទ្រង់​បាន​បញ្ជា​អោយ​មន្ត្រី​ជាន់​ខ្ពស់​របស់​ព្រះអង្គ​ម្នាក់​ឈ្មោះ គតិ ខិតខំ​ខ្នះខ្នែង​ជួសជុល និង​កសាង​បន្ថែម​ថ្មី​នូវ​ព្រះពុទ្ធ​បដិមា​ជាច្រើន ហើយ​បាន​ជាវ​ពី​បរទេស​នូវ​ក្បួន​ខ្នាត​គម្ពីរ​ដីកា​ផ្សេងៗ​ខាង​ព្រះពុទ្ធ​សាសនា​មហាយាន ថែម​ទៀត​ផង។
15	ក្នុង​រជ្ជកាល​របស់​ព្រះអង្គ ព្រះបាទ​ជ័យវរ្ម័នទី៥ ទ្រង់​បាន​កសាង​ប្រាសាទ​តាកែវ ដែល​ចាត់​ទុក​ថា ជា​ភ្នំ​ហេមគិរី នៅ​ចំ​កណ្ដាល​ក្រុង​ថ្មី ជយេន្ទ្រនគរី ដែល​ព្រះអង្គ​ទ្រង់​បាន​បង្កើត​ឡើង។ ឯ​ព្រះ​គ្រូ​យជ្ជនៈវរហៈ វិញ បាន​បង្កើត​ស្នាដៃ​ដ៏​ប្រណីត​បន្ទាយស្រី​ផង​ដែរ។ ព្រះបាទ​ជ័យវរ្ម័នទី៥ ទ្រង់​បាន​ឡើង​គ្រងរាជ្យ​នៅ​ឆ្នាំ​៩៦៨ ហើយ​សោយ​ទិវង្គត​នៅ​ឆ្នាំ​១០០១ ដែល​មាន​ព្រះ​មរណនាម​ថា បរមៈវិរលោក។
16	ក១១. ព្រះបាទ​ឧទ័យាទិត្យាវរ្ម័នទី១ (១០០១-១០០២)
17	ក្រោយ​ពី​ព្រះបាទ​ជ័យវរ្ម័នទី៥ ទ្រង់​សោយ​ទិវង្គត​ទៅ ក្មួយ​ខាង​ព្រះ​មាតា​របស់​ព្រះអង្គ​ព្រះនាម​ឧទ័យាទិត្យាវរ្ម័នទី១ ទ្រង់​បាន​ឡើង​សោយរាជ្យ​ស្នង​ព្រះអង្គ។ ប៉ុន្តែ​ព្រះបាទ​ឧទ័យាទិត្យាវរ្ម័នទី១ សោយរាជ្យ​បាន​តែ​ប៉ុន្មាន​ខែ​ប៉ុណ្ណោះ ព្រះអង្គ​ក៏​ទ្រង់​ដាក់​រាជ្យ ឬ​ក៏​ទ្រង់​សោយ​ទិវង្គត​ទៅ​នៅ​ក្នុង​ឆ្នាំ​១០០២។ ក្រោយ​ពី​ពេល​នោះ​មក សង្គ្រាម​ស៊ីវិល​មួយ​ក៏​បាន​ផ្ទុះ​ឡើង​មាន​រយៈពេល ៩​ឆ្នាំ។
18	ក១២. ព្រះបាទ​ជ័យវិរៈវរ្ម័ន (១០០២-១០១០)
19	ក្រោយ​ពី​ព្រះបាទ​ឧទ័យាទិត្យាវរ្ម័នទី១ ទ្រង់​សោយ​ទិវង្គត​ទៅ​នៅ​ឯ​រាជធានី​យសោធបុរៈ គឺ​ក្រុង​អង្គរ​ក្នុង​ឆ្នាំ​១០០២ មាន​ការ​ជ្រើស​រើស​ព្រះមហាក្សត្រ​មួយ​អង្គ​ថ្មី​ដែល​គេ​មិន​បាន​ស្គាល់​ប្រវត្តិ​ច្បាស់ អោយ​ឡើង​សោយរាជ្យ​បន្ត ដែល​មាន​ព្រះនាម​ក្នុង​រាជ្យ​ថា ព្រះបាទ​ជ័យវិរៈវរ្ម័ន។ ក្នុង​រាជ្យ​របស់​ព្រះអង្គ មាន​ការ​បះបោរ​ច្បាំង​ដណ្ដើម​រាជ្យ​គ្នា​រវាង​ព្រះអង្គ និង​ក្សត្រ​មួយ​អង្គ​ទៀត ដែល​យាង​មក​ពី​ទិស​ខាង​លិច​ដែល​ជា​អនាគត​ព្រះបាទ​សូរ្យវរ្ម័នទី១។ ក្នុង​ចំបាំង​ដណ្ដើម​រាជ្យ​គ្នា​នេះ ក្នុង​ឆ្នាំ​១០០៦ រាជធានី​យសោធបុរៈ គឺ​ក្រុង​អង្គរ ក៏​ធ្លាក់​ទៅ​ក្នុង​កណ្ដាប់​ដៃ​អ្នក​ដណ្ដើម​រាជ្យ។ ក៏ប៉ុន្តែ​សង្គ្រាម​ស៊ីវិល​នៅ​តែ​បន្ត​អស់​រយៈពេល ៤​ឆ្នាំ​ក្រោយ​មក​ទៀត ពោល​គឺ​រហូត​ដល់​ឆ្នាំ​១០១០ ទើប​ព្រះបាទ​ជ័យវិរៈវរ្ម័ន ទទួល​បរាជ័យ​ទាំង​ស្រុង ហើយ​ក៏​ទ្រង់​សុគត​ក្នុង​សង្គ្រាម​នោះ​ទៅ។
20	ដូច្នេះ​ឃើញ​ថា ព្រះបាទ​ជ័យវិរៈវរ្ម័ន សោយរាជ្យ​ពី​ឆ្នាំ​១០០២ ដល់​ឆ្នាំ​១០១០ នៃ​គ្រិស្ដសករាជ ប៉ុន្តែ​ដល់​ពេល​ទ្រង់​សុគត​ទៅ គេ​មិន​បាន​ដឹង​ពី​ព្រះ​មរណនាម​របស់​ព្រះអង្គ​ឡើយ។
21	ក១៣. ព្រះបាទ​សូរ្យវរ្ម័នទី១ (១០០២-១០៥០)
22	ព្រះបាទ​សូរ្យវរ្ម័នទី១ ដែល​ទ្រង់​បាន​ដណ្ដើម​រាជ្យ​ពី​ព្រះបាទ​ជ័យវិរៈវរ្ម័ន នេះ​បាន​អះអាង​ថា ព្រះអង្គ​ទ្រង់​ជាប់​ព្រះ​ញាតិ​ខាង​មាតា​ព្រះបាទ​ឥន្ទ្រវរ្ម័នទី១ និង​ជាប់​ញាតិ​ទៅ​នឹង​ព្រះរាជ​បុត្រា​របស់​ព្រះអង្គ គឺ​យសោវរ្ម័នទី១ ហើយ​ទំនង​ជា​មាន​កំណើត​កើត​ជា​នៅ​តម្រា​លិង្គ (នគរ​ស្រី​ធម្មរាជ) ដែល​មាន​តំបន់ Ligor ជា​មណ្ឌល​កណ្ដាល គឺ​ដែន​ដី​នៅ​ភាគ​ខាង​ជើង​ជ្រោយ​ម៉ាឡេស៊ី។ ដែន​ដី​នេះ​ជា​សម្បត្តិ​របស់​អាណាចក្រ​នគរ​ភ្នំ រួច​បន្ត​មក​ចេនឡា​ទឹក ហើយ​ស្ថិត​នៅ​ជា​របស់​ខ្មែរ​រហូត​ដល់​ឆ្នាំ​១២២០ ទើប​បាត់​បង់។
23	នៅ​ក្នុង​ការ​វាយ​ដណ្ដើម​រាជ្យ​ពី​ព្រះបាទ​ជ័យវិរៈវរ្ម័ន ព្រះអង្គ​រៀប​ចេញ​ដំណើរ​រៀប​ចំ​ទ័ព​ពី​ខេត្ត​នគររាជ ហើយ​នាំ​ទ័ព​វាយ​ទន្ទ្រាន​យក​បាន​ក្រុង​អង្គរ​នៅ​ឆ្នាំ​១០០៦ ហើយ​ថ្វី​ត្បិត​តែ​រហូត​ដល់​ឆ្នាំ​១០១០ ទើប​ព្រះអង្គ​ទ្រង់​វាយ​ឈ្នះ​ជា​ស្ថាពរ​ក៏ដោយ ក៏​ព្រះបាទ​សូរ្យវរ្ម័នទី១ ទ្រង់​ចាត់​ទុក​ថា ព្រះអង្គ​បាន​ឡើង​សោយរាជ្យ​តាំង​ពី​ឆ្នាំ​១០០២ គឺ​ដំណាល​គ្នា​នឹង​ព្រះបាទ​ជ័យវិរៈវរ្ម័ន ម្ល៉េះ។ ក្រោយ​ពី​បាន​ជ័យ​ជម្នះ​ហើយ ព្រះអង្គ​ទ្រង់​បាន​រៀប​អភិសេក​ជាមួយ​នឹង​អតីត​អគ្គមហេសី​របស់​ព្រះបាទ​ជ័យវិរៈវរ្ម័ន ថែម​ទៀត​ផង។ នៅ​ឆ្នាំ​១០១១ ព្រះអង្គ​ទ្រង់​បាន​បញ្ជា​អោយ​នាម៉ឺន​សព្វ​មុខ​មន្ត្រី ធ្វើ​ការ​ស្បថ​សច្ចា​ថា ស្មោះ​ត្រង់​នឹង​ព្រះអង្គ​ក្នុង​គ្រប់​កាលៈទេសៈ ពោល​គឺ​ទោះ​ស្ថិត​ក្នុង​ពេល​សង្គ្រាម​ក្តី ឬ​ក៏​ក្នុង​ពេល​មាន​សុខ​សន្តិភាព​ក្តី។ អត្ថបទ​សច្ចាប្រណិធាន​នេះ​មាន​ចារ​នៅ​ខ្លោងទ្វារ​ចូល​ទៅ​ព្រះបរមរាជវាំង។
24	ព្រះបាទ​សូរ្យវរ្ម័នទី១ ទ្រង់​ជា​ស្ដេច​សឹក​ដ៏​អង់អាច​ក្លាហាន​បំផុត។ ព្រះអង្គ​ទ្រង់​បាន​លើក​ទ័ព​ទៅ​វាយ​ពួក​មន​នៅ​ហរិបុញ្ជ័យឡាំហ៊ន់ ហើយ​និង​យុទ្ធនាការ​ដោយ​ជោគជ័យ​ជាច្រើន​លើក​ទៀត ធ្វើ​អោយ​ព្រះអង្គ​អាច​ត្រួតត្រា​បាន​គ្រប​ដណ្ដប់​លើ​វាល​ទំនាប​ទន្លេ​មេណាម ទាំង​មូល និង​វាល​ទំនាប​ទន្លេ​មេគង្គ​រហូត​ដល់​ហ្លួង​ព្រះ​បាង។ ក្នុង​វិស័យ​សំណង់ ព្រះបាទ​សូរ្យវរ្ម័នទី១ ទំនង​ជា​បាន​ស្ថាបនា​បង្ហើយ​ប្រាសាទ​ភិមាន​អាកាស ប្រាសាទ​តាកែវ និង​គោបុរៈ នៃ​រាជវាំង។ ក្រៅ​ពី​នេះ ព្រះអង្គ​បាន​កសាង​ប្រាសាទ​ភ្នំ​ជីសូរ ផ្នែក​ខ្លះ​នៃ​ប្រាសាទ​ព្រះវិហារ និង​ព្រះ​ខ័ន​កំពង់ស្វាយ។
25	គឺ​ព្រះបាទ​សូរ្យវរ្ម័នទី១ នេះ​ហើយ​ដែល​បាន​រៀប​ចំ​គម្រោង​ប្លង់​ទីក្រុង​អង្គរ​ទី​២ ដែល​មាន​ប្រាសាទ​បាពួន ជា​ស្នូល ហើយ​ដែល​ត្រូវ​បាន​កសាង​អោយ​សម្រេច​ដោយ​ព្រះរាជបុត្រ ឬ​ចៅ​ក្មួយ​របស់​ព្រះអង្គ ដែល​សោយរាជ្យ​បន្ត​ពី​ព្រះអង្គ។
26	ក្នុង​ផ្នែក​សាសនា​វិញ ព្រះបាទ​សូរ្យវរ្ម័នទី១ គឺ​ជា​ព្រះមហាក្សត្រ​ខ្មែរ​សម័យ​អង្គរ​ដំបូង​គេ​បង្អស់ ដែល​កាន់​ព្រះពុទ្ធ​សាសនា​មហាយាន។ ក្នុង​រាជ្យ​ព្រះអង្គ​ក៏​ដូច​ជា​រាជ្យ​មុនៗ​ដែរ ថ្វី​ត្បិត​តែ​ព្រះអង្គ​កាន់​ពុទ្ធ​សាសនា ព្រះអង្គ​បាន​យក​ព្រះទ័យ​ទុក​ដាក់​នឹង​ព្រហ្មញ្ញសាសនា និង​សាសនា​ឯ​ទៀត​ដូច​គ្នា។
27	ជាក់ស្តែង ព្រះអង្គ​ទ្រង់​ចាត់​ចែង​អោយ​មន្ត្រី​របស់​ព្រះអង្គ​ជួស​ជុល​បូជនីយដ្ឋាន និង​បដិមា​ផ្សេងៗ​ខាង​ព្រហ្មញ្ញសាសនា ក្នុង​រាជធានី​ដែល​ខូចខាត​ដោយ​សង្គ្រាម​ស៊ីវិល ជាដើម។ ហើយ​ក៏​មាន​ចំណារ​នៃ​សិលាចារឹក​ខ្លះ​បាន​អោយ​ដឹង​ថា ក្នុង​រជ្ជកាល​របស់​ព្រះអង្គ ពួក​កាន់​សាសនា​ព្រាហ្មណ៍ និង​កាន់​សាសនា​ព្រះពុទ្ធ​នៃ​យាន​ទាំង​ពីរ បាន​រួម​រស់​ដោយ​សុខសាន្ត​ជាមួយ​គ្នា​ទៀត​ផង។ ព្រះបាទ​សូរ្យវរ្ម័នទី១ ទ្រង់​សោយ​ទិវង្គត​នៅ​ឆ្នាំ​១០៥០ នៃ​គ្រិស្ដសករាជ ដោយ​មាន​ព្រះ​មរណនាម​ថា និវាន៌បទ៕
***********
10	អារ្យធម៌​ខ្មែរ​នៅ​សម័យ​ចេនឡា (ភាគ​៨)

11	អារ្យធម៌​ខ្មែរ​នៅ​សម័យ​ចេនឡា ខុស​ប្លែក​ពី​សម័យ​បច្ចុប្បន្ន។ ឧទាហរណ៍ នៅ​សម័យ​នោះ​គេ​មិន​សូវ​គោរព​ព្រះពុទ្ធ​សាសនា​ទេ តែ​គេ​គោរព​បូជា​អាទិទេព​ធំៗ​ទាំង​បី​នៃ​សាសនា​ហិណ្ឌូ គឺ​ព្រះព្រហ្ម ព្រះឥសូរ និង​ព្រះវិស្ណុ។ ក៏ប៉ុន្តែ សម័យ​ចេនឡា គឺ​ជា​ដំណាក់​កាល​ដំបូង​ក្នុង​ប្រវត្តិសាស្ត្រ​ខ្មែរ ដែល​គេ​ប្រើ​ភាសា​ខ្មែរ​បុរាណ​ចារ​ក្នុង​សិលា​ចារិក។
12	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀប​រាប់​ជូន​នូវ​អារ្យធម៌​ខ្មែរ​នៅ​សម័យ​ចេនឡា។
13	កំណត់​ត្រា​របស់​ឯកសារ​ចិន និង​តាម​សិលា​ចារិក បាន​អោយ​យើង​ដឹង​ថា មនុស្ស​នៅ​សម័យ​ចេនឡា មាន​គំនិត​ឆ្លាត​វាងវៃ ហើយ​មាន​សុខភាព​ល្អ​មាំមួន​ផង។ ប្រុសៗ​ច្រើន​មាន​មាឌ​តូច សម្បុរ​ខ្មៅ។ ក៏ប៉ុន្តែ ស្រីៗ​ភាគ​ច្រើន​មាន​សម្បុរ​ស​ជ្រះ។ ទាំង​ប្រុស​ទាំង​ស្រី​សុទ្ធតែ​បួង​សក់ ហើយ​ពាក់​រយ៉ា​ត្រចៀក។ គេ​ចាត់​ទុក​ដៃ​ស្តាំ​ថា​បរិសុទ្ធ ឯ​ដៃ​ឆ្វេង​មិន​បរិសុទ្ធ​ទេ។
14	រាល់​ព្រឹក គេ​តែង​ធ្វើ​ការ​លុប​លាង​ចាក់​ធ្មេញ រួច​អាន​សៀវភៅ ឬ​សូត្រ​ធម៌។ មុន​ពេល​បរិភោគ​អាហារ គេ​តែង​ធ្វើ​ការ​លុប​លាង​ជា​ថ្មី លុះ​បរិភោគ​រួច​ហើយ គេ​ចាក់​ធ្មេញ ហើយ​សូត្រ​ធម៌​ថែម​ទៀត។ គេ​និយម​រាប់​ញាតិ​ដោយ​យក​ខ្សែ​ខាង​ម្តាយ។ ក្នុង​ការ​រើស​គូស្រករ គឺ​ដូរ​មក​ប្រុស​ដណ្ដឹង​ស្រី​វិញ មិន​ដូច​កាល​សម័យ​អាណាចក្រ​ភ្នំ​ដែល​ស្រី​ដណ្ដឹង​ប្រុស​ទេ។
15	ក្នុង​ការ​ទទួល​កេរ្តិ៍​មរតក​នៅ​ពេល​ដែល​ឪពុក​ម្តាយ​ស្លាប់​ទៅ ពួក​កូន​ដែល​នៅ​លីវ អាច​ទទួល​យក​មរតក​ដែល​សេសសល់​ទាំងអស់ ប៉ុន្តែ​បើ​កូន​នោះ​មាន​ប្ដី​ប្រពន្ធ​ហើយ ហើយ​បាន​ទទួល​កេរ្តិ៍​រួច​ហើយ​នោះ ទ្រព្យ​ដែល​នៅ​សេសសល់​ត្រូវ​បញ្ជូន​ចូល​ទៅ​ក្នុង​ឃ្លាំង​របស់​ជាតិ។
16	ចំពោះ​ការ​រៀប​ចំ​ពិធី​បុណ្យ​សព​វិញ កូន​ចៅ​របស់​សព​ត្រូវ​អត់​បាយ ៧​ថ្ងៃ កាន់​ទុក្ខ​កោរ​សក់ ហើយ​ស្រែក​យំ​យ៉ាង​ខ្លាំង។ សព​ត្រូវ​គេ​ដង្ហែ​ទៅ​បូជា​នៅ​ឯ​ទី​ប៉ាឆា​ដែល​សង់​អំពី​ឈើ​ក្រអូប ដោយ​មាន​វង់​តន្ត្រី ឬ​សំឡេង​សូត្រ​ធម៌ ស្មូត ឬ​ច្រៀង​កំដរ​ផង។ អដ្ឋិធាតុ​ត្រូវ​គេ​រើស​ដាក់​ក្នុង​កោដ្ឋ​មាស ឬ​កោដ្ឋ​ប្រាក់ ហើយ​យក​ទៅ​ទម្លាក់​ក្នុង​ទឹក។ ពួក​អ្នក​ក្រ​ប្រើ​កោដ្ឋ​ដី​ដែល​មាន​លាប​ពណ៌​ផ្សេងៗ​ផង ហើយ​យក​ទៅ​ទម្លាក់​ក្នុង​ទឹក​ដែរ។ គ្រួសារ​ខ្លះ​គ្រាន់​តែ​យក​សព​ទៅ​ដាក់​ចោល​ក្នុង​ព្រៃ​អោយ​ជា​ចំណី​សត្វ​តែ​ប៉ុណ្ណោះ។
17	ក្នុង​ការ​រៀប​ចំ​ផ្នែក​រដ្ឋបាល​វិញ ក្រៅ​ពី​រាជធានី​ឥស្សណៈបុរៈ ដ៏​ធំ​ដែល​មាន​ប្រជាពលរដ្ឋ​ដល់​ទៅ​ពីរ​ម៉ឺន​គ្រួសារ​រស់​នៅ នៅ​មាន​ក្រុង​ចំនួន ៣០​ទៀត។ ក្នុង​ក្រុង​នីមួយៗ​មាន​ពលរដ្ឋ​រាប់​ពាន់​គ្រួសារ​រស់​នៅ ហើយ​ស្ថិត​ក្រោម​ការ​ត្រួតត្រា​របស់​អភិបាល​ម្នាក់។ នៅ​កណ្ដាល​ក្រុង​មាន​សាល​ធំ​មួយ​ជា​ទី​ដែល​ព្រះរាជា​ទ្រង់​ព្រះរាជទាន​សវនាការ និង​ប្រជុំ​ពួក​សេនា​មន្ត្រី។ មាន​មន្ត្រី​ជាន់​ខ្ពស់​ប្រាំ​នាក់​ស្ថិត​នៅ​ជុំវិញ​ព្រះរាជា។ នៅ​ចំពោះ​ព្រះ​ភ័ក្ត្រ​ព្រះរាជា ពួក​មន្ត្រី​ត្រូវ​ថ្វាយ​បង្គំ​ដោយ​ឱន​ក្បាល​ដល់​ដី​ចំនួន​បី​ដង។ បើ​ព្រះអង្គ​ទ្រង់​មាន​បន្ទូល​ហៅ ឬ​ប្រើ ពួក​មន្ត្រី​ត្រូវ​លុត​ជង្គង់ រួច​ទៅ​អង្គុយ​ដំកង់​នៅ​ជុំវិញ​ព្រះរាជា ដើម្បី​ពិភាក្សា​កិច្ចការ​ប្រទេស​ជាតិ។ លុះ​ចប់​ការងារ​ហើយ គេ​លុត​ជង្គង់​សំពះ​សា​ជា​ថ្មី​មុន​នឹង​ត្រឡប់​ចេញ​ទៅ​វិញ។ ចំពោះ​ការ​ផ្ទេរ​រាជ្យ​សម្បត្តិ​វិញ គឺ​មាន​តែ​បុត្រ​នៃ​ព្រះអគ្គមហេសី​ទេ ទើប​អាច​ឡើង​សោយរាជ្យ​បាន។
18	ក្នុង​វិស័យ​សេដ្ឋកិច្ច ដោយសារ​ខ្មែរ​យើង​ធ្លាប់​ទទួល​បាន​ជោគជ័យ​លើ​នយោបាយ​ទឹក​តាំង​តែ​ពី​សម័យ​អាណាចក្រ​ភ្នំ​មក​ដល់​សម័យ​ចេនឡា វិស័យ​នេះ​កាន់​តែ​រីក​ចម្រើន​ឡើង ដែល​ជា​ហេតុ​ញ៉ាំង​អោយ​មាន​ការ​កសាង​ទីក្រុង​ធំៗ​ក្បែរ​មាត់​ស្ទឹង និង​ជំរុញ​អោយ​របរ​កសិកម្ម​រីក​លូតលាស់​កាន់​តែ​ខ្លាំង​ឡើង។
19	ខាង​ផ្នែក​សាសនា​វិញ គេ​សង្កេត​ឃើញ​មាន​ការ​គោរព​បូជា​គណៈ​ផ្សេងៗ​នៃ​សាសនា​ហិណ្ឌូ​និយម ដែល​រួម​រស់​ជាមួយ​គ្នា​ក្នុង​ពេល​នោះ។ អ្នក​កាន់​សាសនា​ហិណ្ឌូ​និយម ជឿ និង​គោរព​អាទិទេព​ធំៗ​បី គឺ​ព្រះព្រហ្ម ព្រះសិវៈ ឬ​ព្រះឥសូរ និង​ព្រះវិស្ណុ។ ការ​ជឿ​លើ​អាទិទេព​ទាំង​បី​នេះ បាន​បង្កើត​អោយ​មាន​ការ​បែង​ចែក​សាសនា​ហិណ្ឌូ​និយម​ជា​បី​គណៈ​សំខាន់ៗ​គឺ គណៈ​ព្រហ្ម គណៈ​សិវៈ និង​គណៈ​វិស្ណុ។ ក្រៅ​ពី​នេះ​ក៏​មាន​ការ​គោរព​ហរិហរៈ គឺ​ជា​ការ​បញ្ចូល​គ្នា​រវាង​ព្រះឥសូរ និង​ព្រះវិស្ណុ។
20	គណៈសិវៈ ហាក់​មាន​ឋានៈ​ជា​សាសនា​ផ្លូវ​ការ ឯ​គណៈ​វិស្ណុ មាន​គេ​គោរព​ដែរ​តែ​មិន​សូវ​ច្រើន​ទេ។ ការ​គោរព​ព្រះហរិហរៈ បន្ត​ពី​សម័យ​ហ្វូណន មក ក៏​នៅ​មាន​អនុវត្ត​នា​សម័យ​នោះ ព្រោះ​គេ​បាន​ឃើញ​មាន​រូប​បដិមា​ហរិហរៈ យ៉ាង​ល្អ​វិចិត្រ​នៃ​ប្រាសាទ​អណ្ដែត ជា​ភស្តុតាង​ផង។ ចំណែក​ខាង​ព្រះពុទ្ធ​សាសនា​វិញ មិន​បាត់​បង់​ទេ តែ​ហាក់​ដូច​ជា​រោយ​រាវ​ខ្លាំង។ ឯ​ខាង​វិស័យ​សិល្បៈ​វប្បធម៌ នៃ​សម័យ​ចេនឡា នេះ​វិញ គេ​សង្កេត​ឃើញ​ថា សម័យ​នេះ​ជា​លើក​ដំបូង​ហើយ​ដែល​គេ​ប្រើ​ភាសា​ខ្មែរ​បុរាណ ចារ​ក្នុង​សិលា​ចារិក។ ផ្នែក​អក្សរ​សិល្ប៍​វិញ សិលា​ចារិក​វាល​កន្ទេល​បាន​បញ្ជាក់​ថា គេ​សូត្រ​ជា​រៀង​រាល់​ថ្ងៃ​នូវ​រឿង​រាមាយណៈ គឺ​រឿង​រាមកេរ្តិ៍ រឿង​មហាភារតយុទ្ធ និង​គម្ពីរ​បុរាណ។
21	ក្នុង​ផ្នែក​សិល្បៈ​ស្ថាបត្យកម្ម និង​ចម្លាក់​វិញ គេ​សង្កេត​ឃើញ​ថា ប្រាសាទ​ក្នុង​សម័យ​ចេនឡា នេះ ច្រើន​តែ​សង់​អំពី​ឥដ្ឋ​ដាច់ៗ​ពី​គ្នា ឬ​ក៏​ផ្តុំ​គ្នា​ជា​ក្រុម។ ផ្ដែរ និង​ក្រប​ខ្លោងទ្វារ​ធ្វើ​អំពី​ថ្ម​ភក់ រូប​ចម្លាក់​មួយ​ចំនួន​នៅ​មាន​ជាប់​លក្ខណៈ​សិល្បៈ​ឥណ្ឌា ច្រើន​នៅ​ឡើយ តែ​ភាគ​ខ្លះ​បាន​ងាក​មក​រក​បុគ្គលិក​លក្ខណៈ​ជា​ខ្មែរ ហើយ​មាន​រាង​សង្ហារ​ថែម​ទៀត​ផង ដូច​ជា រូប​ហរិហរៈ នៃ​ប្រាសាទ​អណ្ដែត ជាដើម៕
***********
10	អារ្យធម៌​ខ្មែរ​នៅ​សម័យ​នគរ​ភ្នំ (ភាគ​៥)

11	លោក​អ្នក​នាង​ជ្រាប​ទេ​ថា នៅ​សង្គម​អាណាចក្រ​ភ្នំ ជា​សង្គម​មេ​និយម គឺ​គេ​ទុក​ស្រី​ជា​ធំ​នៅ​ក្នុង​គ្រួសារ​ផង និង​នៅ​ក្នុង​សង្គម​ផង។ ក្នុង​ការ​ជ្រើស​រើស​គូ​ស្រករ​វិញ មិន​មែន​ប្រុស​ដណ្ដឹង​ស្រី​ដូច​សម័យ​បច្ចុប្បន្ន​នេះ​ទេ នៅ​សម័យ​អាណាចក្រ​ភ្នំ គឺ​ស្រី​ដណ្ដឹង​ប្រុស។
12	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀប​រាប់​ជូន​លោក​អ្នក​នាង​អំពី​អារ្យធម៌​ខ្មែរ​នៅ​សម័យ​នគរ​ភ្នំ។
13	ឯកសារ​ចិន បាន​បញ្ជាក់​អោយ​យើង​ដឹង​ថា ភូមិ​ខ្មែរ​ព័ទ្ធ​ជុំវិញ​ដោយ​កំពែង​ធ្វើ​អំពី​ដី មាន​គូ​ទឹក ឬ​ស្រះ​ធំៗ​ព័ទ្ធ​ជុំវិញ ដែល​មាន​ចិញ្ចឹម​ក្រពើ​ជាច្រើន​ផង។ នៅ​ក្នុង​បរិវេណ​ភូមិ មាន​ស្រះ​ទឹក​សម្រាប់​ប្រើ​រួម​គ្នា។ ផ្ទះ​សង់​អំពី​ឈើ​បន្តើត​ខ្ពស់​ផុត​ពី​ដី ហើយ​ប្រក់​ស្លឹក។
14	មនុស្ស​នៅ​អាណាចក្រ​ភ្នំ ច្រើន​មាន​សម្បុរ​ខ្មៅ សក់​រួញ​អង្គាដី ច្រើន​លែង​ខ្លួន​ទទេ។ អ្នក​ស្រុក​ធម្មតា​ស្លៀក​សារុង ឬ​សំពត់​អំបោះ ដើរ​ជើង​ទទេ។ ឯ​អ្នក​មាន និង​មន្ត្រី ស្លៀក​សំពត់​សំឡុយ ឬ​ចង​ក្បិន​សំពត់​ចរបាប់ មាន​ពាក់​ស្បែក​ជើង​ផង។ ទាំងអស់​គ្នា​និយម​ចោះ​ត្រចៀក ដើម្បី​ពាក់​ក្រវិល​រយ៉ា ទំហ៊ូ ត្រសាល់​ត្រចៀក។ គេ​ចូល​ចិត្ត​ល្បែង​ប្រជល់​មាន់ ប្រជល់​ជ្រូក ហើយ​មាន​ការ​ប៉ិនប្រសប់​ក្នុង​ជំនាញ​សិប្បកម្ម​ត្បាញ​រវៃ​សូត្រ​អំបោះ និង​ជាង​ចម្លាក់​ប្រាក់ ស្ពាន់ ជំនាញ​ជាង​ទង ធ្វើ​គ្រឿង​អលង្ការ​មាស​ថែម​ទៀត​ផង។
15	មនុស្ស​នៅ​អាណាចក្រ​នគរ​ភ្នំ​ត្រង់​ណាស់ មិន​មាន​ចិត្ត​លោភលន់ ហើយ​មិន​ចេះ​លួច​ទេ។ បើ​មាន​ទំនាស់ ឬ​ក្តី​ក្ដាំ​គ្នា​កើត​ឡើង គេ​ចូល​ចិត្ត​ប្រើ​វិធី​អស្ចារ្យ ដើម្បី​រក​សេចក្តី​ពិត។ កាល​ណា​មាន​បាត់​របស់​អ្វី​មួយ គេ​យក​បាយ​ពំនូត ទៅ​ដាក់​នៅ​ចំពោះ​ព្រះភ័ក្ត្រ​ទេវតា រួច​គេ​បួង​សួង​សុំ​អោយ​ព្រះអង្គ​ជួយ​បង្ហាញ​មុខ​ជន​ទុច្ចរិត។ ស្អែក​ឡើង​គេ​យក​បាយ​ពំនូត​នោះ អោយ​អ្នក​ជាប់​សង្ស័យ​បរិភោគ។ គេ​ជឿ​ថា អ្នក​ដែល​បាន​ប្រព្រឹត្ត​បទ​ល្មើស នឹង​មាន​ឈាម​ហូរ​ចេញ​ពី​មាត់​ជាក់​ស្ដែង។ ឯ​អ្នក​សុចរិត​វិញ អាច​ទំពារ​បាយ​ពំនូត​នោះ​បាន​ដោយ​ស្រួល។
16	ម៉្យាង​ទៀត បើ​មាន​ជន​ជាប់​ចោទ​ពី​បទ​ផ្សេងៗ គេ​អោយ​ជន​នោះ​អត់​បាយ​បី​ថ្ងៃ រួច​តម្រូវ​អោយ​ជន​នោះ លូក​យក​វត្ថុ​ផ្សេងៗ មាន​ពង​មាន់ ឬ​ចិញ្ចៀន​មាស​ចេញ​ពី​ឆ្នាំង ឬ​ខ្ទះ​ទឹក​កំពុង​ពុះ ឬ​ក៏​ត្រូវ​កាន់​ពូថៅ ឬ​ច្រវាក់​ដែល​ដុត​ឡើង​ក្រហម ហើយ​អោយ​ដើរ​បាន​ពីរ​ជំហាន។ បើ​មាន​កំហុស​មែន ដៃ​ជន​នោះ​នឹង​រលាក​រលួយ។ ផ្ទុយ​ទៅ​វិញ បើ​មិន​បាន​ប្រព្រឹត្ត​ខុស គឺ​គ្មាន​ហ្មងសៅ​អ្វី​ទាំងអស់។ នៅ​អាណាចក្រ​ភ្នំ​គេ​មិន​និយម​ធ្វើ​គុក​ដាក់​មនុស្ស​ទេ បើ​កាល​ណា​មាន​កំហុស​ស្រាល គេ​ពិន័យ​ជន​មាន​ទោស តែ​បើ​មាន​កំហុស​ធ្ងន់​ថ្នាក់​ឧក្រិដ្ឋ​វិញ គេ​យក​អ្នក​នោះ​ទៅ​អោយ​ក្រពើ​ស៊ី ឬ​សត្វ​សាហាវ​ស៊ី​តែ​ម្តង។ ក្នុង​រយៈពេល​បី​ថ្ងៃ បើ​សត្វ​នោះ​មិន​ស៊ី​ទេ គេ​ចាត់​ទុក​ថា​អ្នក​នោះ​គ្មាន​កំហុស ហើយ​លែង​អោយ​រួច​ខ្លួន​វិញ។
17	ដោយសារ​បាន​ទទួល​ឥទ្ធិពល​ឥណ្ឌា ដល់​ទៅ​ពីរ​ដង គឺ​ដើម​សតវត្ស​ទី​១ និង​ដើម​សតវត្ស​ទី​៥ របប​នយោបាយ​របស់​អាណាចក្រ​ភ្នំ គឺ​រាជា​និយម​តាម​បែប​ឥណ្ឌា។ មហា​រាជ​មាន​ងារ​ជា​ស្ដេច​ចក្រវាឡ ឬ​កុរុងវ្នំ សោយរាជ្យ​លើ​អាណាចក្រ​ដែល​មាន​សាមន្តរដ្ឋ ឬ​រដ្ឋ​ចំណុះ​ជាច្រើន ក្នុង​នោះ​មាន​ទាំង​សាមន្ត​រដ្ឋ​ចេនឡា ទៀត​ផង។ ព្រះរាជា​គង់​ក្នុង​ព្រះរាជវាំង​ដែល​មាន​ដំណាក់​ច្រើន​ជាន់ មាន​របង​ជុំវិញ។ ក្នុង​ពេល​ប្រទាន​សវនាការ ព្រះអង្គ​ទ្រង់​គង់​ផ្ទាល់​លើ​ព្រះទែន ផ្តេក​ជង្គង់​ឆ្វេង បញ្ឈរ​ជង្គង់​ស្តាំ ដូច​កាយ​វិការ​រូប​ចម្លាក់​ស្ដេច​គម្លង់​សព្វថ្ងៃ។ មាន​ពាន​មាស និង​ផើង​មាស ដុត​ឈើ​ក្រអូប​ដាក់​លើ​កម្រាល​ពី​ខាង​មុខ ហើយ​មាន​រូប​ព្រះរាជ​សង្ហារ​តម្កល់​នៅ​ចន្លោះ​កណ្ដាល​ពាន​មាស​នោះ​ផង។
18	ព្រះរាជា​ទ្រង់​យាង​ទៅ​ណា​មក​ណា​ដោយ​ដំរី ដែល​មាន​ក្បួន​ដង្ហែ​អ៊ឹកធឹក​ពី​នាម៉ឺន​សព្វ​មុខ​មន្ត្រី និង​ស្រី​ស្នំ​បរិពារ​ផង។ ពន្ធដារ​សម័យ​នោះ ត្រូវ​បង់​ជា​មាស ប្រាក់ គុជ ឬ​ក៏​គ្រឿង​ក្រអូប​ផ្សេងៗ។ សង្គម​អាណាចក្រ​ភ្នំ ជា​សង្គម​មេ​និយម គឺ​គេ​ទុក​ស្រី​ជា​ធំ​នៅ​ក្នុង​គ្រួសារ​ផង និង​នៅ​ក្នុង​សង្គម​ផង។ ក្នុង​ការ​កសាង​គ្រួសារ គឺ​ស្រី​ដណ្ដឹង​ប្រុស។
19	កំពង់ផែ​សំខាន់​របស់​អាណាចក្រ​ភ្នំ គឺ​អូកែវ ស្ថិត​នៅ​ខាង​ត្បូង​ភ្នំ​បាថេ ក្នុង​ដែន​ដី​កម្ពុជា​ក្រោម​សព្វថ្ងៃ លើ​តំបន់​ស្ថានីយ​បុរេ​ប្រវត្តិសាស្ត្រ​សម័យ​យុគថ្មរំលីង ដែល​អ្នក​ដើរ​សមុទ្រ​ជាតិ​ឥណ្ឌា បាន​ស្គាល់​តាំង​ពី​យូរ​លង់​ណាស់​មក​ហើយ។ កំពង់ផែ​នេះ​មិន​មែន​គ្រាន់​តែ​ទទួល​សំពៅ​ធំៗ​ពី​ប្រទេស​ចិន ម៉ាឡាយូ និង​ឥណ្ឌា ប៉ុណ្ណោះ​ទេ ព្រម​ទាំង​បាន​ទទួល​នាវា​សមុទ្រ​ធំៗ ដែល​ដឹក​ទំនិញ​មក​ពី​ចក្រភព​រ៉ូម៉ាំង ស្ថិត​ត្រង់​ព្រំ​ប្រទល់​សមុទ្រ​ក្រហម​ថែម​ទៀត​ផង។ នៅ​កំពង់ផែ​អូកែវ គេ​បាន​រក​ឃើញ​ត្រា​មាន​អក្សរ​សំស្ក្រឹត​មេដាយ​មាស មាន​កាល​បរិច្ឆេទ​ឆ្នាំ​១៥២ មាន​រូប​សំណាក​ព្រះចៅ អង់តូនីន និង​ចម្លាក់​ថ្ម​ផ្សេងៗ មក​ពី​តំបន់​មេឌីទែរ៉ាណេ ថែម​ទៀត​ផង។
20	ខាង​វិស័យ​សេដ្ឋកិច្ច​វិញ ក្នុង​សម័យ​នគរ​ភ្នំ​មាន​ឈ្មោះ​ថា​ថ្កុំថ្កើង​រុងរឿង​ណាស់។ កសិកម្ម​មាន​ការ​រីក​លូត​លាស់​ចម្រើន​ខ្លាំង ដោយសារ​តែ​មាន​ជោគជ័យ​ក្នុង​នយោបាយ​ទឹក រហូត​ដល់​ឯកសារ​ចិន កត់​ត្រា​ថា គេ​ព្រួស​មួយ​ឆ្នាំ គេ​ច្រូត​បាន​បី​រដូវ។ ខាង​ពាណិជ្ជកម្ម ក្រៅ​ពី​កំពង់ផែ​អូកែវ ដែល​ជា​កំពង់ផែ​អន្តរជាតិ​ទទួល​នាវា​ផ្ទុក​ទំនិញ​ធំៗ​ពី​គ្រប់​ទិសទី អាណាចក្រ​ភ្នំ​មាន​បច្ចេកទេស​ក្នុង​ការ​ធ្វើ​សំពៅ​ធំៗ ដើរ​តាម​សមុទ្រ ដែល​តាម​ឯកសារ​ចិន បញ្ជាក់​ថា សំពៅ​មាន​ប្រវែង ៣០​ម៉ែត្រ ដែល​មាន​ក្បាល និង​កន្សៃ​មាន​រាង​ជា​ក្បាល និង​កន្ទុយ​ត្រី។
21	ខាង​វិស័យ​អប់រំ មាន​ការ​រីក​ចម្រើន​ខ្លាំង ព្រោះ​ឯកសារ​ចិន បាន​បញ្ជាក់​ថា អាណាចក្រ​ភ្នំ​មាន​សៀវភៅ និង​មាន​កន្លែង​រក្សា​ទុក​ប័ណ្ណសារ។ ភាសា​ខ្មែរ​ជា​ភាសា​ប្រើ​ទូទៅ ឯ​ភាសា​សំស្ក្រឹត ជា​ភាសា​ផ្លូវ​ការ។ ខាង​វិស័យ​សាសនា​វិញ អ្នក​នគរ​ភ្នំ​បាន​កាន់​សាសនា​ធំៗ​ពីរ​មក​ពី​ឥណ្ឌា គឺ​ព្រហ្មញ្ញ​សាសនា និង​ព្រះពុទ្ធ​សាសនា ហើយ​ជា​ទូទៅ ព្រះពុទ្ធ​សាសនា​មហា​យាន ដែល​លាយ​ចម្រុះ​គ្នា​នឹង​ជំនឿ​អារក្ខ​អ្នក​តា​មេ​បា ដែល​ជា​ជំនឿ​ដើម​របស់​អ្នក​នគរ​ភ្នំ ត្រូវ​បាន​ប្រជារាស្ត្រ​នគរ​ភ្នំ​គោរព​បូជា​ជា​ទូទៅ។
22	ចំណែក​ខាង​ការ​ទុក​ដាក់​សព​ក្នុង​សម័យ​នគរ​ភ្នំ​វិញ មាន​ដូច​ត​ទៅ​នេះ ពិធី​បូជា​សព​ព្រះមហាក្សត្រ​ត្រូវ​ធ្វើ​ឡើង ៧​ថ្ងៃ ក្រោយ​ពី​ពេល​ចូល​ទិវង្គត។ ព្រះ​សព​ត្រូវ​រុំ​យ៉ាង​ស្អាត ហើយ​ដង្ហែ​ទៅ​មាត់​ទន្លេ ដោយ​មាន​សំឡេង​តូរ្យតន្ត្រី ស្គរ​ប្រគំ និង​របាំ​សក្ការៈ​កំដរ​ផង។ ព្រះ​សព​របស់​ព្រះរាជា​ត្រូវ​បូជា​នៅ​លើ​គំនរ​ឧស​មួយ។ ព្រះ​ធាតុ​ត្រូវ​គេ​រើស​ដាក់​ក្នុង​កោដ្ឋ​មាស ដែល​ទី​បំផុត​គេ​យក​ទៅ​ទម្លាក់​ក្នុង​ទឹក​ទន្លេ ឬ​សមុទ្រ។
23	សព​ពួក​មន្ត្រី​ធំៗ ត្រូវ​បូជា​ក្នុង​រយៈពេល​បី​ថ្ងៃ​ក្រោយ​ពេល​អនិច្ចកម្ម ហើយ​អដ្ឋិធាតុ​ត្រូវ​ដាក់​ក្នុង​កោដ្ឋ​ប្រាក់ រួច​យក​ទៅ​ទម្លាក់​ក្នុង​ទឹក​ទន្លេ។
24	ចំណែក​ជន​ធម្មតា​វិញ ពិធី​ទុក​ដាក់​សព​នេះ​មាន ៤​បែប គឺ​បូជា​ដោយ​ភ្លើង ឬ​កប់​ក្នុង​ដី ឬ​បោះ​ចោល​ក្នុង​ទឹក ឬ​ដាក់​ហាល​ខ្យល់​កណ្ដាល​វាល ទុក​អោយ​សត្វ​ស៊ី​ជា​ចំណី។ ឯ​ការ​កាន់​ទុក្ខ គឺ​គេ​កោរ​សក់ និង​កោរ​ពុក​មាត់។
25	ខាង​វិស័យ​ស្ថាបត្យកម្ម និង​ចម្លាក់​វិញ ក្រៅ​ពី​ប្រាសាទ​ដែល​សង់​ដោយ​លុង​ភ្នំ គ្មាន​ប្រាសាទ​ណា​នៅ​គង់វង្ស​ល្អ​ទេ តែ​គេ​សន្និដ្ឋាន​ថា ប្រាសាទ​ទាំង​ឡាយ​ក្នុង​សម័យ​នោះ កសាង​ឡើង​ដោយ​ឥដ្ឋ ដោយ​គេ​អាច​រក​ឃើញ​ខឿន​សំណង់​ផ្សេងៗ​អំពី​ឥដ្ឋ នៅ​កំពង់ផែ​អូកែវ និង​នៅ​អង្គរបុរី។
26	ខាង​សិល្បៈ​បដិមា គេ​បាន​រក​ឃើញ​ព្រះពុទ្ធរូប និង​ទេវរូប​ជាច្រើន នៅ​តំបន់​ភ្នំ​ដា ស្រុក​ព្រៃកប្បាស ខេត្ត​តាកែវ ដូច​ជា​ព្រះពុទ្ធរូប​វត្ត​រំលក រូប​ព្រះវិស្ណុ ព្រះ​ពលរាម ព្រះ​កល្កិន ព្រះ​ក្រិស្ណ គោវធន។ ស្នាដៃ​ទាំងអស់​នេះ នៅ​មាន​លក្ខណៈ​ជា​ឥណ្ឌា នៅ​ឡើយ ពោល គឺ​រូប​ទាំង​នោះ​មាន​រាង​ធាត់ៗ កាច់​ចង្កេះ និង​មាន​ធ្នូ ឬ​ក្រចក​សេះ ឬ​ចន្ទល់​ទ្រ​ថែម​ទៀត​ផង៕
***********
10	ព្រះរាជា​សម័យ​អង្គរ (ភាគ​១០)

11	ព្រះរាជា​ទាំង​ឡាយ​នៃ​សម័យ​អង្គរ មិន​ត្រឹម​តែ​ជា​មេ​ដឹក​នាំ​ប្រកប​ដោយ​ទេពកោសល្យ​ក្នុង​ការ​សាង​សមិទ្ធផល​សំណង់​ដ៏​អស្ចារ្យ​នៅ​លើ​ពិភពលោក​នេះ​ទេ តែ​ជា​ក្សត្រ​ដ៏​អង់អាច​ក្លាហាន​ក្នុង​កិច្ច​ការពារ និង​ពង្រីក​ទឹក​ដី​ថែម​ទៀត​ផង។
12	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀប​រាប់​ជូន​នូវ​ព្រះរាជា​សម័យ​អង្គរ បី​ព្រះអង្គ គឺ​ព្រះបាទ​ជ័យវរ្ម័ន​ទី​៣ ព្រះបាទ​ឥន្ទ្រវរ្ម័ន​ទី​១ និង​ព្រះបាទ​យសោវរ្ម័ន​ទី​១។
13	ក២. ព្រះបាទ​ជ័យវរ្ម័ន​ទី​៣ (៨៥៤-៨៧៧)
14	ក្រោយ​ពី​ព្រះបាទ​ជ័យវរ្ម័ន​ទី​២ ព្រះរាជា​ដំបូង​នៃ​សម័យ​មហា​នគរ ទ្រង់​សោយ​ទិវង្គត​ទៅ​នៅ​ឆ្នាំ​៨៥០ ឬ​ឆ្នាំ​៨៥៤ នោះ ព្រះរាជបុត្រ​របស់​ព្រះអង្គ​ព្រះនាម​ជយវ៌ធន ឬ​ព្រះបាទ​ជ័យវរ្ម័ន​ទី​៣ បាន​ទ្រង់​ឡើង​គ្រងរាជ្យ​ស្នង​ពី​ព្រះ​បិតា។ ព្រះបាទ​ជ័យវរ្ម័ន​ទី​៣ ដែល​ទ្រង់​មាន​និស្ស័យ​ពី​កំណើត​សព្វ​ព្រះទ័យ​តែ​នឹង​សាង​អំពើ​ល្អ ទ្រង់​សោយរាជ្យ​ដោយ​សុខ​សន្តិភាព​ក្នុង​រយៈពេល​យ៉ាង​យូរ ខំ​ថែ​រក្សា និង​ធ្វើ​អោយ​កាន់​តែ​ប្រសើរ​ឡើង​នូវ​ភាព​ថ្កុំថ្កើង​រុងរឿង ដែល​ជា​មរតក​ដែល​បិតា​ព្រះអង្គ​បាន​បន្សល់​ទុក​អោយ​មក។ ព្រះអង្គ​ទ្រង់​មាន​ចំណង់ និង​ចំណូល​ព្រះទ័យ​ខាង​ការ​ប្រមាញ់​ដំរី​ណាស់។ ព្រះអង្គ​ទ្រង់​បាន​សាង​ប្រាសាទ​ខ្លះ​នៅ​តំបន់​អង្គរ។
15	ព្រះបាទ​ជ័យវរ្ម័ន​ទី​៣ ទ្រង់​គង់​នៅ​រាជធានី​ហរិហរាល័យ (រលួស) រហូត​ដល់ គ្រិស្ដសករាជ​៨៧៧ ហើយ​ទ្រង់​ចូល​ទិវង្គត​ទៅ​ដោយ​គ្មាន​បន្សល់​បុត្រ ដើម្បី​ស្នងរាជ្យ​បន្ត​ឡើយ។ ក្នុង​ពេល​ដែល​ព្រះអង្គ​សោយ​ទិវង្គត​ទៅ ព្រះអង្គ​ទ្រង់​បាន​ទទួល​ព្រះមរណនាម​ថា វិស្ណុ​លោក។
16	ក៣. ព្រះបាទ​ឥន្ទ្រវរ្ម័ន​ទី១ (៨៧៧-៨៨៩)
17	ដោយ​ព្រះបាទ​ជ័យវរ្ម័ន​ទី​៣ ទ្រង់​សោយ​ទិវង្គត ហើយ​គ្មាន​បុត្រ​នឹង​ស្នងរាជ្យ​ផង​នោះ ប្អូន​ជីដូន​មួយ​របស់​ព្រះអង្គ ព្រះនាម​ឥន្ទ្រវរ្ម័ន​ទី​១ ក៏​បាន​ទទួល​រាជ្យ​សម្បត្តិ​បន្ត​ពី​ព្រះអង្គ នៅ​ឆ្នាំ​៨៧៧ នៃ​គ្រិស្ដសករាជ។ ព្រះបាទ​ឥន្ទ្រវរ្ម័ន​ទី​១ ជា​ព្រះមហាក្សត្រ​អង់អាច​ក្លៀវក្លា មាន​ស្នាព្រះហស្ត​យ៉ាង​ច្រើន​ក្នុង​កិច្ចការ​ការពារ និង​កសាង​ប្រទេស​ជាតិ។ ក្រោយ​ពី​ពេល​ដែល​ព្រះអង្គ​ទ្រង់​បាន​ឡើង​គ្រងរាជ្យ​ក្នុង​ឆ្នាំ​៨៧៧ ព្រះអង្គ​ទ្រង់​បាន​ចាត់​ចែង​អោយ​ជីក​បារាយណ៍ គឺ​អាង​ទឹក​មួយ​យ៉ាង​ធំ​ស្ថិត​នៅ​ខាង​ជើង​រាជធានី មាន​បណ្តោយ​ប្រវែង ៣​គីឡូម៉ែត្រ និង​ទទឹង ៨០០​ម៉ែត្រ មាន​ឈ្មោះ​ថា ឥន្ទ្រតដាក ដែល​បាន​ផ្តល់​ផល​ប្រយោជន៍​យ៉ាង​ធំ​ចំពោះ​វិស័យ​កសិកម្ម។ នៅ​ឆ្នាំ​៨៧៩ ព្រះអង្គ​ទ្រង់​បាន​កសាង​ប្រាសាទ​ព្រះគោ ជា​ប្រាសាទ​ដែល​មាន​ប្រាង្គ​ឥដ្ឋ​ចំនួន​ប្រាំមួយ តម្រៀប​គ្នា​ជា​ពីរ​ជួរ​មុខ​ក្រោយ ស្ថិត​នៅ​លើ​ខឿន​តែ​មួយ ដើម្បី​ឧទ្ទិស​ចំពោះ​បុព្វការី​ជន​របស់​ព្រះអង្គ គឺ​មាតា​បិតា ជីដូន​ជីតា​ខាង​ព្រះមាតា និង​ព្រះបាទ​ជ័យវរ្ម័ន​ទី​២ ព្រម​ទាំង​ព្រះអគ្គមហេសី​របស់​ព្រះអង្គ​ផង។
18	នៅ​ឆ្នាំ​៨៨១ ព្រះបាទ​ឥន្ទ្រវរ្ម័ន​ទី​១ ទ្រង់​បាន​កសាង​ប្រាសាទ​បាគង នៅ​ចំ​កណ្ដាល​រាជធានី​ហរិហរាល័យ ដែល​ជា​ប្រាសាទ​ភ្នំ​សាង​អំពី​ថ្ម​ភក់​ដំបូង មាន​ខឿន​បី​ជាន់​សម្រាប់​តម្កល់​លិង្គ​ទេវរាជ​ដែល​មាន​ឈ្មោះ​ថា ឥន្ទ្រេស្វរៈ ហើយ​ទ្រង់​បាន​កសាង​ប្រាសាទ​មួយ​នៅ​លើ​ភ្នំ​បាយ៉ង់ ដើម្បី​ឧទ្ទិស​ចំពោះ​ព្រះសិវៈ។ ក្រៅ​ពី​សំណង់​ទាំង​ឡាយ​នេះ ព្រះបាទ​ឥន្ទ្រវរ្ម័ន​ទី​១ ទ្រង់​មាន​ស្នាព្រះហស្ត​សំខាន់​ទៀត គឺ​ការ​រៀប​ចំ​លំដាប់​ថ្នាក់​ក្នុង​ព្រះ​រាជវង្ស និង​ព្រះរាជ​បរិពារ​ជាន់​ខ្ពស់ ដែល​ស្ថិត​ក្នុង​ប្រព័ន្ធ​អ្នក​ដឹក​នាំ​ជាតិ ដែល​គេ​ឃើញ​ព្រះរាជា​ខាង​ក្រោយៗ ព្រះអង្គ​ទ្រង់​បាន​អនុវត្ត​បន្ត​គ្នា​អស់​ពេល​ច្រើន​សតវត្សរ៍។
19	ក្នុង​រជ្ជកាល​របស់​ព្រះអង្គ ទឹក​ដី​ប្រទេស​ខ្មែរ​មាន​វិសាលភាព​ធំ​ទូលាយ ហើយ​ទំនង​ជា​មាន​សុខ​សន្តិភាព​បរិបូណ៌​ណាស់។ ចំពោះ​នយោបាយ​ក្រៅ​ប្រទេស​វិញ ព្រះអង្គ​បាន​រឹត​ចំណង​ការទូត​ជាមួយ​ប្រទេស​ចិន ប្រទេស​ចំប៉ា និង​កោះ​ជ្វា។
20	ព្រះបាទ​ឥន្ទ្រវរ្ម័ន​ទី​១ ទ្រង់​សោយ​ទិវង្គត​នៅ​ឆ្នាំ​៨៨៩ នៃ​គ្រិស្ដសករាជ ដោយ​បាន​ទទួល​ព្រះមរណនាម​ថា ព្រះ​ឥស្វរៈ​លោក។
21	ក៤. ព្រះបាទ​យសោវរ្ម័ន​ទី​១ (៨៨៩-៩០០) និង​ការ​កសាង​ក្រុង​អង្គរ​លើក​ទី​១
22	ក្រោយ​ពី​ព្រះបាទ​ឥន្ទ្រវរ្ម័ន​ទី​១​ចូល​ទិវង្គត​ទៅ​នៅ​ឆ្នាំ​៨៨៩ ព្រះរាជបុត្រ​របស់​ព្រះអង្គ​ទ្រង់​ឡើង​គ្រងរាជ្យ​ស្នង ដោយ​មាន​ព្រះនាម​ក្នុង​រាជ្យ​ថា ព្រះបាទ​យសោវរ្ម័ន​ទី​១។ ព្រះបាទ​យសោវរ្ម័ន​ទី​១ ជា​ព្រះមហាក្សត្រ​ដែល​ទ្រង់​ជាប់​ខ្សែលោហិត​នឹង​ព្រះរាជា​មុនៗ​ទាំងអស់ ដែល​បាន​សោយរាជ្យ​បន្ត​គ្នា​ជាច្រើន​សតវត្សរ៍​នៅ​ប្រទេស​កម្ពុជា នេះ។ ព្រះអង្គ​ទ្រង់​ជា​ព្រះរាជា​មួយ​ព្រះអង្គ​ដែល​បាន​ទទួល​ការ​សិក្សា​ជ្រៅជ្រះ​បំផុត​ពី​គ្រូបាធ្យាយ​របស់​ព្រះអង្គ គឺ​ព្រះ​គ្រូ​ព្រាហ្មណ៍​វមៈសិវៈ ដែល​ជា​សាវៈ​របស់​គ្រូសិវៈសោម ហើយ​ព្រះអង្គ​ក៏​ជា​ព្រះមហាក្សត្រ​មាន​មហិទ្ធិឫទ្ធិ​ខ្លាំង​ពូកែ មាន​ស្នាព្រះហស្ត​អស្ចារ្យ​ក្នុង​កិច្ច​ការពារ និង​កសាង​ប្រទេស​ជាតិ។
23	ក្រោយ​ពី​ទ្រង់​បាន​ឡើង​គ្រង​រាជ្យ​សម្បត្តិ​ភ្លាម ព្រះបាទ​យសោវរ្ម័ន​ទី​១ ទ្រង់​បាន​កសាង​អាស្រម​ដែល​មាន​ឈ្មោះ​ថា យសោធរាស្រម​ចំនួន​១០០ និង​សិលាចារឹក​ជាច្រើន​នៅ​ក្នុង​ផ្ទៃ​ប្រទេស ហើយ​ទ្រង់​បាន​កសាង​ប្រាសាទ​លលៃ នៅ​កណ្ដាល​បារាយណ៍​ឥន្ទ្រតដាក ដែល​ជា​ស្នាព្រះហស្ត​របស់​ព្រះបិតា​ព្រះអង្គ​ផង។ ប្រាសាទ​លលៃ នេះ ជា​ប្រាសាទ​សាង​អំពី​ឥដ្ឋ មាន​ប្រាង្គ​៤​តម្រៀប​ជា​ពីរ​ជួរ​មុខ​ក្រោយ សម្រាប់​ឧទ្ទិស​ចំពោះ​ព្រះមាតា​ព្រះបិតា និង​ជីដូន​ជីតា​ខាង​ព្រះមាតា​ព្រះអង្គ។
24	ប្រហែល​ជា​មក​ពី​រាជធានី​ហរិហរាល័យ មាន​សំណង់​ផ្សេងៗ និង​ប្រាសាទ​ច្រើន​ណាស់​ទៅ​ហើយ ហើយ​ដែល​ស្ថិត​នៅ​ក្បែរ​មាត់​បឹង​ទន្លេសាប​ពេក​ផង ដែល​នាំ​អោយ​មាន​ការ​ពិបាក​ក្នុង​ការ​កសាង​សំណង់​ផ្សេងៗ​ទៀត ទើប​ព្រះបាទ​យសោវរ្ម័ន​ទី​២ សម្រេច​ប្ដូរ​រាជធានី​ពី​ហរិហរាល័យ រលួស មក​សាង​រាជធានី​ថ្មី​នៅ​ភាគ​ខាង​លិច។
25	គឺ​ព្រះបាទ​យសោវរ្ម័ន​ទី​១​នេះ​ហើយ ដែល​បាន​ទ្រង់​សាង​ទីក្រុង​អង្គរ​ទី​១ មាន​ឈ្មោះ​ថា “យសោធបុរៈ” ដែល​មាន​ភ្នំ​បាខែង នៅ​ចំ​កណ្ដាល ហើយ​សាង​ប្រាសាទ​បាខែង​នៅ​លើ​ភ្នំ​នេះ​សម្រាប់​តម្កល់​ទេវ​លិង្គ​ស្រីយសោធរេស្វរៈ នៅ​ឆ្នាំ​៨៩៣។
26	ចំណែក​នៅ​លើ​ភ្នំ​ក្រោម និង​ភ្នំ​បូក ដែល​ស្ថិត​អម​សង​ខាង​ភ្នំ​កណ្ដាល​នេះ ព្រះអង្គ​ទ្រង់​បាន​សាង​ប្រាសាទ​មាន​ប្រាង្គ​បីៗ​សម្រាប់​ឧទ្ទិស​ចំពោះ​ត្រីមូរតិ គឺ​ព្រះព្រហ្ម ព្រះវិស្ណុ និង​ព្រះ​ឥសូរ ផង។ ដើម្បី​ធានា​ទឹក​ប្រើប្រាស់ និង​មុខ​របរ​កសិកម្ម​ជា​ចម្បង ព្រះអង្គ​ទ្រង់​បាន​ជីក​បារាយណ៍​ខាង​កើត ទៅ​ខាង​ទិស​ឦសាន​នៃ​រាជធានី​ថ្មី​នេះ ដែល​មាន​បណ្តោយ​ប្រវែង ៧​គីឡូម៉ែត្រ និង​ទទឹង ១.៨០០​ម៉ែត្រ ហៅ​ថា យសោធរៈតដាក។
27	ក្នុង​រាជ្យ​ព្រះអង្គ សាសនា​ទាំងអស់​មាន​ការ​រីក​ចម្រើន និង​សុខសាន្ត​នឹង​គ្នា​ណាស់។ នៅ​លើ​ច្រាំង​ខាង​ត្បូង​នៃ​បារាយណ៍​នេះ ព្រះអង្គ​ទ្រង់​អោយ​កសាង​អាស្រម​ជាច្រើន​សម្រាប់​គណៈ​សាសនា​ផ្សេងៗ មាន​ព្រាហ្មណាស្រម សម្រាប់​អ្នក​កាន់​សាសនា​គណៈ​ព្រះឥសូរ វៃស្នវាស្រម ជាច្រើន សម្រាប់​អ្នក​កាន់​សាសនា​ព្រះវិស្ណុ និង​សៅគតាស្រម សម្រាប់​អ្នក​កាន់​សាសនា​ព្រះពុទ្ធ។
28	ព្រះបាទ​យសោវរ្ម័ន​ទី​១ ទ្រង់​ជា​ស្ដេច​សឹក​ដ៏​អង់អាច​ក្លាហាន ដែល​សិលាចារឹក​បាន​និយាយ​បញ្ជាក់​អំពី​ការ​លើក​ទ័ព​ទៅ​ច្បាំង​ជាមួយ​នគរ​ចំប៉ា និង​ជោគជ័យ​ចំបាំង​ជើង​ទឹក​មួយ ទៅ​លើ​ពួក​ចោរ​សមុទ្រ​ដែល​ប្រើ​សំពៅ​មាន​ក្តោង​ពណ៌​ស ដែល​អាច​ជា​សំពៅ​របស់​ពួក​ចាម ឬ​ជា​សំពៅ​របស់​ពួក​ឥណ្ឌូនេស៊ី ថែម​ទៀត​ផង។
29	ក្នុង​រជ្ជកាល​របស់​ព្រះអង្គ ព្រះរាជាណាចក្រ​កម្ពុជា មាន​ទំហំ​ធំ​ទូលាយ​ណាស់ គឺ​ខាង​ជើង​ទល់​នឹង​ខេត្ត​យូណាន់ ប្រទេស​ចិន ខាង​លិច​ទល់​នឹង​ប្រទេស​ភូមា ខាង​កើត​ទល់​នឹង​ប្រទេស​ចំប៉ា ខាង​ត្បូង​ទល់​នឹង​សមុទ្រ។
30	ព្រះបាទ​យសោវរ្ម័ន​ទី​១ ទ្រង់​គ្រង​រាជ្យ​ពី​ឆ្នាំ​៨៨៩ ហើយ​ទ្រង់​សោយ​ទិវង្គត​ក្នុង​ឆ្នាំ​៩០០ នៃ​គ្រិស្ដសករាជ ដោយ​មាន​ព្រះមរណនាម​ថា បរមសិវលោក៕
***********
10	ព្រះមហាក្សត្រ​ពីរ​អង្គ​គ្រង​រាជ្យ​ក្នុង​ពេល​តែ​មួយ​នៅ​ពាក់​កណ្ដាល​សតវត្ស​ទី​១១ (ភាគ​១៣)

11	ថ្វី​ត្បិត​តែ​គេ​តែង​ចាត់​ទុក​ថា សម័យ​អង្គរ ជា​ដំណាក់​កាល​រុងរឿង​មួយ​នៃ​ប្រវត្តិសាស្ត្រ​ខ្មែរ​ក៏ដោយ ក៏​មេ​ដឹក​នាំ​ខ្លះ​នា​សម័យ​នោះ ច្បាំង​គ្នា​ដណ្ដើម​អំណាច​គ្នា​មិន​ចេះ​ចប់​មិន​ចេះ​ហើយ។ ពេល​ខ្លះ ដោយ​ច្បាំង​ដណ្ដើម​អំណាច​កណ្ដាល​មិន​បាន​ទាំង​ស្រុង ព្រះរាជា​ទាំង​នោះ​ពុះ​ចែក​ប្រទេស​ជា​ចម្រៀក ដើម្បី​កាន់​កាប់​ថែម​ទៀត​ផង។ រីឯ​មន្ត្រី​ធំៗ​ក្នុង​ជួរ​អ្នក​ដឹក​នាំ​វិញ បោះ​បង់​ការ​ស្មោះ​ស្ម័គ្រ​នឹង​ព្រះរាជា​មួយ​អង្គ ហើយ​រត់​ទៅ​ចុះ​ចូល​ជាមួយ​ព្រះរាជា​មួយ​អង្គ​ទៀត មិន​ខុស​គ្នា​ពី​សម័យ​បច្ចុប្បន្ន​នេះ​ប៉ុន្មាន​ឡើយ។
12	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀប​រាប់​ជូន​នូវ​ប្រវត្តិសាស្ត្រ​ខ្មែរ​នា​ពាក់​កណ្ដាល​ទី​ពីរ​នៃ​សតវត្ស​ទី​១១ ដែល​មាន​ព្រះមហាក្សត្រ​ពីរ​អង្គ​គ្រង​រាជ្យ​ក្នុង​ពេល​តែ​មួយ៖
13	ក​១៤. ព្រះបាទ​ឧទ័យាទិត្យាវរ្ម័នទី២ (១០៥០-១០៦៦) និង​អង្គរ​ទី​២
14	បើ​តាម​ឯកសារ លោក ត្រឹង ងា ក្រោយ​ពី​ព្រះបាទ​សូរ្យវរ្ម័នទី១ ទ្រង់​សោយ​ទិវង្គត​ទៅ ព្រះរាជ​បុត្រ​ច្បង​របស់​ព្រះអង្គ ព្រះនាម​ឧទ័យាទិត្យាវរ្ម័នទី២ ទ្រង់​ឡើង​គ្រង​រាជ្យ​ស្នង​ព្រះ​បិតា។ ក៏ប៉ុន្តែ បើ​តាម​ឯកសារ លោក ដូហ្វាំង មើនីម៉េ (Dauphin Meunier) និង​ឯកសារ​របស់ លោក ម៉ូរីស គ្លេស (Maurice Glaize) បញ្ជាក់​ថា ព្រះបាទ​ឧទ័យាទិត្យាវរ្ម័នទី២ នោះ​មិន​មែន​ជា​ព្រះរាជ​បុត្រ​របស់​ព្រះបាទ​សូរ្យវរ្ម័នទី១ ទេ តែ​ជា​ចៅ​ក្មួយ​របស់​ព្រះអង្គ​ទៅ​វិញ។
15	ព្រះបាទ​ឧទ័យាទិត្យាវរ្ម័នទី២ ទ្រង់​បាន​សាង​ប្រាសាទ​ភ្នំ​ថ្មី​មួយ គឺ​ប្រាសាទ​បាពួន ដែល​ជា​ស្នូល​នៃ​ក្រុង​អង្គរ​ទី​២ ហើយ​ដែល​គេ​តម្កល់​លិង្គ​ទេវរាជ​ធ្វើ​អំពី​មាស។ ក្រុង​ថ្មី គឺ​អង្គរ​ទី​២​នេះ​មាន​កំពែង​ដី​ព័ទ្ធ​ជុំវិញ ហើយ​មាន​ទីតាំង​ប្រហាក់​ប្រហែល​នឹង​ក្រុង​អង្គរ​ទី​៣​របស់​ព្រះបាទ​ជ័យវរ្ម័នទី៧។ នៅ​ខាង​លិច​ក្រុង​ថ្មី​នេះ ព្រះអង្គ​បាន​ជីក​បារាយណ៍​មួយ​ធំ​ជាង​បារាយណ៍​មុនៗ គឺ​បារាយណ៍​ខាង​លិច ឬ​បារាយណ៍​ទឹក​ថ្លា ដែល​មាន​បណ្តោយ​ប្រវែង ៨​គីឡូម៉ែត្រ និង​ទទឹង​ប្រវែង ២.២០០​ម៉ែត្រ ដែល​មិន​មែន​គ្រាន់​តែ​បម្រើ​បំណង​ខាង​សាសនា​ប៉ុណ្ណោះ​ទេ ក៏ប៉ុន្តែ​មាន​សារសំខាន់​បំផុត​សម្រាប់​សេដ្ឋកិច្ច​ជាតិ។ នៅ​ចំ​កណ្ដាល​បារាយណ៍ មាន​កូន​កោះ​តូច​មួយ​ដែល​ព្រះអង្គ​ទ្រង់​បាន​សាង​ប្រាសាទ​មួយ​មាន​ឈ្មោះ​ថា ប្រាសាទ​មេ​បុណ្យ​ខាង​លិច។
16	នៅ​ទី​នោះ​មាន​តម្កល់​បដិមា​ព្រះ​វិស្ណុ កំពុង​ផ្ទំ​ដ៏​ធំ​សម្បើម​មួយ​ធ្វើ​អំពី​លង្ហិន។ បច្ចុប្បន្ន រូប​បដិមា​ព្រះ​វិស្ណុ នេះ ត្រូវ​គេ​យក​មក​រក្សា​ទុក​នៅ​សារមន្ទីរ​ជាតិ​ក្រុង​ភ្នំពេញ។ ក្នុង​រាជ្យ​ព្រះបាទ​ឧទ័យាទិត្យាវរ្ម័នទី២ មាន​ការ​បះបោរ​ធំៗ​បី​លើក។ លើក​ទី​១ នៅ​ឆ្នាំ​១០៥២ គឺ​ជា​ការ​បះបោរ​របស់​រាស្ត្រ​ទាំង​ឡាយ​នៅ​ខេត្ត​ភាគ​ខាង​ត្បូង ក្រោម​ការ​ដឹក​នាំ​របស់​អរៈវិន្ឋៈរតៈ ដែល​ដំបូង​បាន​ទទួល​ជោគជ័យ តែ​ទី​បំផុត​ត្រូវ​បរាជ័យ​ដោយ​ការ​វាយ​បង្ក្រាប​របស់​មេ​ទ័ព​ឈ្មោះ​សង្គ្រាមា ហើយ​អ្នក​ដឹក​នាំ​ចលនា​បះបោរ​ទាំង​នេះ ត្រូវ​រត់​ភៀស​ខ្លួន​ទៅ​ចំប៉ា។
17	លើក​ទី​ពីរ នៅ​ឆ្នាំ​១០៦៥ នាយ​ទាហាន​ម្នាក់​ឈ្មោះ​កំវ៉ៅ នាំ​ទ័ព​របស់​ខ្លួន​រត់​ចេញ​ពី​រាជធានី ឈប់​ទទួល​ស្គាល់​អំណាច​គ្រប់គ្រង​របស់​ព្រះរាជា ហើយ​នាំ​គ្នា​វាយ​កម្ទេច​សិវលិង្គ និង​ទេវ​បដិមា​នៅ​គ្រប់​ទិសទី តែ​ត្រូវ​មេ​ទ័ព​សង្គ្រាមា តាម​ទាន់ ហើយ​សម្លាប់​បាន ក្រោយ​ពី​កំវ៉ៅ មេ​បះបោរ​បាន​ធ្វើ​អោយ​មេ​ទ័ព​ព្រះរាជា​សង្គ្រាមា មាន​របួស​ត្រង់​ថ្គាម។
18	លើក​ទី​បី គឺ​ជា​ការ​បះបោរ​នៅ​ខេត្ត​ទាំង​ឡាយ​ភាគ​ខាង​កើត ដឹក​នាំ​ដោយ​បង​ប្អូន​ពីរ​នាក់​ឈ្មោះ ស្លូត និង​សិទ្ធិករ ដែល​រួម​គ្នា​ជាមួយ​មេ​ម្នាក់​ទៀត​ឈ្មោះ ស្ថាន្តិភូវ័ន ក៏ប៉ុន្តែ​ចលនា​នេះ​ក៏​ត្រូវ​បាន​មេ​ទ័ព​ដ៏​ខ្លាំង​ពូកែ​របស់​ព្រះរាជា គឺ​សង្គ្រាមា កម្ទេច​អោយ​រលាយ​សូន្យ។
19	ព្រះបាទ​ឧទ័យាទិត្យាវរ្ម័នទី២ ទ្រង់​ឡើង​គ្រង​រាជ្យ​ពី​ឆ្នាំ​១០៥០ ហើយ​ទ្រង់​សោយ​ទិវង្គត​ក្នុង​ឆ្នាំ​១០៦៦ ក៏ប៉ុន្តែ​គេ​មិន​បាន​ដឹង​ព្រះ​មរណនាម​របស់​ព្រះអង្គ​ឡើយ។
20	ក​១៥. ព្រះបាទ​ហស៌វរ្ម័នទី៣ (១០៦៦-១០៨០)
21	ក្រោយ​ពេល​ដែល​ព្រះបាទ​ឧទ័យាទិត្យាវរ្ម័នទី២ ទ្រង់​សោយ​ទិវង្គត​ទៅ ព្រះអនុជ​បន្ទាប់​របស់​ព្រះអង្គ​ទ្រង់​បាន​ឡើង​សោយរាជ្យ​ស្នង​មាន​ព្រះ​នាម​ក្នុង​រាជ្យ​ថា ព្រះបាទ​ហស៌វរ្ម័នទី៣។ នៅ​ពេល​ឡើង​គ្រង​រាជ្យ​ភ្លាម ព្រះអង្គ​ទ្រង់​យក​ព្រះទ័យ​ទុក​ដាក់​នឹង​ការ​កសាង​ជាតិ​ណាស់។ ព្រះអង្គ​ទ្រង់​បាន​ជួសជុល​ឡើង​វិញ​នូវ​បូជនីយដ្ឋាន​នានា និង​បដិមា​ដែល​ខូចខាត​ក្នុង​ពេល​ដែល​កើត​ចលាចល​ជ្រួល​ច្របល់​ក្នុង​រាជ្យ​មុន។ មិន​ត្រឹម​តែ​ប៉ុណ្ណោះ​ទេ ព្រះបាទ​ហស៌វរ្ម័នទី៣ បាន​ខំ​រៀប​ចំ​អោយ​មាន​សន្តិសុខ​ផ្ទៃ​ក្នុង​ថែម​ទៀត​ផង។ ប៉ុន្តែ ទោះ​ជា​យ៉ាង​ណា​ក្តី នៅ​ក្នុង​រាជ្យ​របស់​ព្រះអង្គ ព្រះអង្គ​ត្រូវ​ចូល​រួម​ក្នុង​សង្គ្រាម​ពីរ​លើក គឺ​មួយ​លើក​ច្បាំង​នឹង​នគរ​ចំប៉ា ហើយ​និង​មួយ​លើក​ទៀត ច្បាំង​នឹង​យួន​ដៃ​វៀត។
22	ចាម បាន​ចូល​រុក​រាន​ទន្ទ្រាន​ព្រំដែន​ខ្មែរ​សាជាថ្មី​នៅ​ឆ្នាំ​១០៧៤។ ទ័ព​របស់​ប្រទេស​ចំប៉ា ដែល​ដឹក​នាំ​ដោយ​ព្រះអង្គ​ម្ចាស់​ប៉ាង ប្អូន​ព្រះរាជា​នគរ​ចំប៉ា បាន​វាយ​លុក​ឡើង​តាម​ទន្លេ​មេគង្គ​មក​ដល់​ក្រុង​ចាស់​សម្ភុបុរៈ គឺ​សម្បូរ ស្ថិត​លើ​ដង​ទន្លេ​មេគង្គ​នេះ ហើយ​បាន​ប្លន់​យក​របស់​របរ​មាន​តម្លៃ​ផ្សេងៗ ព្រម​ទាំង​បាន​វាយ​កម្ទេច​ដុត​បំផ្លាញ​បូជនីយដ្ឋាន​នានា​នៃ​រាជធានី​ចាស់​នេះ ហើយ​កៀរ​ប្រជារាស្ត្រ​ខ្មែរ​នាំ​យក​ទៅ​ជា​ឈ្លើយ​យ៉ាង​ច្រើន​សន្ធឹក​សន្ធាប់​ផង។
23	នៅ​ឆ្នាំ​១០៧៦ ទ័ព​ខ្មែរ​ត្រូវ​ចិន ប្រទាញ​អោយ​សហការ​ជាមួយ​ខ្លួន និង​ទ័ព​ចាម ដើម្បី​ជួយ​វាយ​យួន​ដៃ​វៀត។ ពេល​នោះ ទ័ព​ចិន នៃ​រាជ្យ​វង្ស​សុង បាន​លើក​ពី​ឡានសឺង សំដៅ​ចុះ​មក​ហាណូយ ឯ​ទ័ព​ខ្មែរ និង​ចាម វាយ​ចូល​តំបន់​ងេអាន។ ប៉ុន្តែ​ក្រោយ​មក ដោយ​មាន​ការ​ចរចា ហើយ​ស្រុះស្រួល​មួយ ចិន ក៏​ព្រម​ដក​ទ័ព​ថយ​ចេញ​ទៅ​វិញ ដែល​ជា​ហេតុ​ជំរុញ​អោយ​ទ័ព​សម្ព័ន្ធ​មិត្ត​របស់​ចិន គឺ​ខ្មែរ និង​ចាម ដក​ថយ​ចេញ​ដែរ។ ព្រះបាទ​ហស៌វរ្ម័នទី៣ ទ្រង់​សោយ​ទិវង្គត​នៅ​ឆ្នាំ​១០៨០ ឬ​ឆ្នាំ​១០៨២ នៃ​គ្រិស្ដសករាជ ដោយ​មាន​ព្រះ​មរណនាម​ថា សទាសិវបទ។
24	ក​១៦. ព្រះបាទ​នឫទិន្ទ្រវរ្ម័ន (ឆ្នាំ​១០៨២-ឆ្នាំ​១១១៣)
25	នៅ​ចុង​រាជ្យ​ព្រះបាទ​ហស៌វរ្ម័នទី៣ មាន​ការ​បះបោរ​នៅ​ទិស​ខាង​លិច​នៃ​ប្រទេស គឺ​នៅ​ក្រុង​មហិធរៈបុរៈ ដែល​ប្រហែល​ជា​ស្ថិត​នៅ​ខាង​ជើង​ឆៀង​ខាង​លិច​វាល​ទំនាប​ខាង​លើ​នៃ​ទន្លេ​មូន ក្នុង​ប្រទេស​ថៃ សព្វថ្ងៃ។ នៅ​ឆ្នាំ​១០៨២ មាន​ស្ដេច​មួយ​អង្គ ប្រកាស​ឡើង​សោយរាជ្យ​ដោយ​យក​ក្រុង​មហិធរៈបុរៈ នេះ​ជា​រាជធានី។ ស្ដេច​អង្គ​នេះ​មាន​ព្រះនាម​ថា ជ័យវរ្ម័នទី៦។ ក៏ប៉ុន្តែ​ទោះ​ជា​យ៉ាង​ណា​ក៏ដោយ នៅ​ឯ​រាជធានី​អង្គរ​ឯណោះ​វិញ ព្រះរាជា​ដែល​ឡើង​សោយរាជ្យ​ស្រប​ច្បាប់​បន្ត​ពី​ព្រះបាទ​ហស៌វរ្ម័នទី៣ គឺ​ព្រះបាទ​នឫទិន្ទ្រវរ្ម័ន ដែល​ត្រូវ​បាន​រៀប​ចំ​អភិសេក ក្រោយ​ពី​ពេល​ដែល​ព្រះបាទ​ហស៌វរ្ម័នទី៣ សោយ​ទិវង្គត​ទៅ។
26	ក្នុង​រាជ្យ​របស់​ព្រះអង្គ ព្រះបាទ​នឫទិន្ទ្រវរ្ម័ន ទ្រង់​បាន​ទទួល​ច្បាំង​ជាមួយ​ព្រះបាទ​ជ័យវរ្ម័នទី៦ ដែល​បាន​សោយរាជ្យ​នៅ​ខាង​លិច​នៃ​ប្រទេស។ ថ្វី​ត្បិត​តែ​ព្រះបាទ​ជ័យវរ្ម័នទី៦ អាច​វាយ​ទន្ទ្រាន​យក​បាន​ខេត្ត​ទាំង​ឡាយ​ភាគ​ខាង​ជើង និង​ភាគ​ខាង​កើត​ក្តី ក៏ប៉ុន្តែ​តំបន់​អង្គរ ខេត្ត​ទាំង​ឡាយ​ភាគ​ខាង​លិច និង​ខាង​ត្បូង​បឹង​ទន្លេសាប នៅ​តែ​ស្មោះ​ត្រង់​នឹង​ព្រះរាជា​ក្រុង​អង្គរ​ដដែល។
27	ព្រះបាទ​នឫទិន្ទ្រវរ្ម័ន ទ្រង់​សោយរាជ្យ​នៅ​រាជធានី​អង្គរ មាន​រយៈពេល​ស្មើ​គ្នា និង​រាជ្យ​មហាក្សត្រ​ពីរ​អង្គ​ទៀត នៅ​ភាគ​ខាង​លិច​នៃ​ប្រទេស គឺ​ព្រះបាទ​ជ័យវរ្ម័នទី៦ និង​ព្រះបាទ​ធរណិន្ទ្រវរ្ម័នទី១ គឺ​រហូត​ដល់​ឆ្នាំ​១១១៣ ក្រោយ​ពេល​ដែល​ព្រះបាទ​សូរ្យវរ្ម័នទី២ បាន​ក្រោក​បះបោរ​ឡើង ហើយ​ធ្វើ​គត់​ព្រះបាទ​ធរណិន្ទ្រវរ្ម័នទី១ ជា​ស្ដេច​ភាគ​ខាង​លិច​បាន រួច​បន្ត​លើក​ទ័ព​មក​ច្បាំង​ជាមួយ​ព្រះអង្គ​ជា​ស្ដេច​សោយរាជ្យ​នៅ​អង្គរ​នេះ។ ទី​បំផុត ព្រះបាទ​នឫទិន្ទ្រវរ្ម័ន ត្រូវ​ព្រះបាទ​សូរ្យវរ្ម័នទី២ ធ្វើ​គត់​បាន ហើយ​បង្រួប​បង្រួម​ទឹក​ដី​ខ្មែរ​អោយ​ចូល​គ្នា​ឡើង​វិញ​នៅ​ឆ្នាំ​១១១៣ នៃ​គ្រិស្ដសករាជ​នោះ។
28	ក​១៧. ព្រះបាទ​ជ័យវរ្ម័នទី៦ (ឆ្នាំ​១០៨២-ឆ្នាំ​១១០៧ រាជធានី​មហិធរៈបុរៈ)
29	ព្រះបាទ​ជ័យវរ្ម័នទី៦ ដែល​គ្រងរាជ្យ​នៅ​ភាគ​ខាង​លិច​នៃ​ប្រទេស ប្រហែល​ជា​មាន​ប្រភព​ចេញ​មក​ពី​វង្ស​ស្ដេច​ត្រាញ់​មួយ។ ព្រះអង្គ​បាន​ក្រោក​បះបោរ​តាំង​ពី​ចុង​រាជ្យ​របស់​ព្រះបាទ​ហស៌វរ្ម័នទី៣ ហើយ​វាយ​សង្កត់​យក​ខេត្ត​ភាគ​ខាង​លិច​នៃ​ប្រទេស។ ព្រះបាទ​ជ័យវរ្ម័នទី៦ ប្រកាស​ឡើង​សោយរាជ្យ​ក្នុង​ឆ្នាំ​១០៨២ ក្នុង​រាជធានី​មហិធុរៈបុរៈ ដែល​ប្រហែល​ជា​ស្ថិត​នៅ​ភាគ​ខាង​ជើង​ឆៀង​ខាង​លិច​ត្រង់​វាល​ទំនាប​ខាង​លើ​នៃ​ទន្លេ​មូន (សព្វថ្ងៃ​ស្ថិត​ក្នុង​ប្រទេស​ថៃ)។ ព្រះបាទ​ជ័យវរ្ម័នទី៦ ត្រូវ​បាន​រៀប​ចំ​ពិធី​រាជាភិសេក​ដោយ​ព្រះ​គ្រូ​ព្រាហ្មណ៍​បុរោហិត របស់​ព្រះបាទ​ហស៌វរ្ម័នទី៣ ឈ្មោះ ទិវាករ​បណ្ឌិត ដែល​ប្រហែល​ជា​មាន​ហេតុ​កើត​ទំនាស់​អ្វី​ជាមួយ​ព្រះរាជា​ក្រុង​អង្គរ ឬ​ដោយ​ប្រាថ្នា​លាភសក្ការៈ រួច​ចាក​ចោល​ក្រុង​អង្គរ ទៅ​បម្រើ​រាជវង្ស​ថ្មី​នេះ។
30	នៅ​ក្នុង​រាជ្យ​របស់​ព្រះអង្គ ព្រះបាទ​ជ័យវរ្ម័នទី៦ បាន​ខិតខំ​ច្បាំង​ដណ្ដើម​រាជ្យ​ពី​ព្រះបាទ​នឫទិន្ទ្រវរ្ម័ន នៃ​ក្រុង​អង្គរ ក៏ប៉ុន្តែ​មិន​បាន​សម្រេច ហើយ​ព្រះអង្គ​អាច​ត្រួតត្រា​បាន​តែ​ខេត្ត​ភាគ​ខាង​ជើង និង​ខាង​កើត​នៃ​ប្រទេស។ ចំណែក​តំបន់​អង្គរ ខេត្ត​ទាំង​ឡាយ​ប៉ែក​ខាង​លិច និង​ខាង​ត្បូង​បឹង​ទន្លេសាប នៅ​តែ​ស្មោះ​ត្រង់​នឹង​ព្រះរាជា​ក្រុង​អង្គរ​ដដែល។ ដើម្បី​ពង្រីក​អានុភាព​អាទិទេព គឺ​អំណាច​របស់​ព្រះអង្គ​ព្រះបាទ​ជ័យវរ្ម័នទី៦ ទ្រង់​បាន​កសាង​បូជនីយដ្ឋាន​ជាច្រើន ឧទ្ទិស​ចំពោះ​ព្រះពុទ្ធ​ផង និង​ចំពោះ​ព្រះ​ឥសូរ ផង ដូច​ជា បាន​បន្ត​ការ​កសាង​នៅ​ភ្នំ​សណ្ដក នៅ​ភ្នំ​ព្រះវិហារ នៅ​វត្ត​ភូ និង​ភិម៉ៃ ជាដើម។
31	ព្រះបាទ​ជ័យវរ្ម័នទី៦ ទ្រង់​សោយ​ទិវង្គត​ក្នុង​ឆ្នាំ​១១០៧ ដោយ​មាន​ព្រះ​មរណនាម​ថា បរមកៃវល្យបទ៕
***********
10	ការ​គ្រងរាជ្យ​របស់​ព្រះបាទ​សូរ្យវរ្ម័នទី២ (ភាគ​១៤)

11	ព្រះមហាក្សត្រ​ខ្មែរ​មួយ​អង្គ​ដែល​ជា​អ្នក​ផ្ដួចផ្ដើម​សំណង់​ស្ថាបត្យកម្ម​ដ៏​ល្បីល្បាញ និង​ជា​និមិត្ត​រូប​នៃ​ប្រទេស​កម្ពុជា គឺ​ព្រះបាទ​សូរ្យវរ្ម័នទី២។ ព្រះអង្គ​ឡើង​គ្រងរាជ្យ​នៅ​ដើម​សតវត្ស​ទី​១២ បន្ទាប់​ពី​បាន​ធ្វើ​គត់​ព្រះរាជា​ពីរ​អង្គ ដែល​សោយរាជ្យ​មុន​ព្រះអង្គ។
12	ជា​បន្ត​ទៅ​ទៀត​នេះ សូម​អញ្ជើញ​លោក​អ្នក​នាង​ស្តាប់​ការ​រៀបរាប់​របស់ លោក ជុន ច័ន្ទបុត្រ អំពី​ប្រវត្តិសាស្ត្រ​ខ្មែរ​ក្នុង​រាជ្យ​ព្រះបាទ​សូរ្យវរ្ម័នទី២៖
13	ក.១៨ ព្រះបាទ​សូរ្យវរ្ម័នទី២ (ឆ្នាំ​១១១៣-ឆ្នាំ​១១៥០)
14	ព្រះបាទ​សូរ្យវរ្ម័នទី២ គឺ​ជា​ព្រះមហាក្សត្រ​ខ្មែរ​សម័យ​អង្គរ​ដ៏​ល្បីល្បាញ​មួយ​ព្រះអង្គ។ ស្នា​ព្រះហស្ដ​ដ៏​សំខាន់​ជាង​គេ​ក្នុង​រាជ្យ​របស់​ព្រះអង្គ គឺ​ការ​ដឹក​នាំ​ស្ថាបនា​ប្រាសាទ​អង្គរវត្ត​ដ៏​ល្អ​គ្មាន​ពីរ​នៅ​លើ​ពិភពលោក​យើង​នេះ។ ក៏ប៉ុន្តែ ទោះ​ជា​យ៉ាង​ណា​ក៏ដោយ ការ​ដណ្ដើម​អំណាច​ឡើង​គ្រងរាជ្យ​របស់​ព្រះអង្គ ពោរពេញ​ទៅ​ដោយ​ការ​បង្ហូរ​ឈាម។
15	មុន​ពេល​ដែល​ព្រះអង្គ​ឡើង​គ្រងរាជ្យ​នោះ ប្រទេស​កម្ពុជា មាន​ព្រះរាជា​ពីរ​អង្គ​គ្រងរាជ្យ​ក្នុង​ពេល​តែ​មួយ។ មួយ​អង្គ​ទ្រង់​សោយរាជ្យ​នៅ​រាជធានី​អង្គរ មាន​ព្រះនាម​ថា ព្រះបាទ​នឫទិន្ទ្រវរ្ម័ន ដែល​ឡើង​សោយរាជ្យ​ស្រប​ច្បាប់​បន្ត​ពី​ព្រះបាទ​ហស៌វរ្ម័នទី៣។ មួយ​ព្រះអង្គ​ទៀត​ព្រះនាម ព្រះបាទ​ធរណិន្ទ្រវរ្ម័នទី១ ដែល​ទ្រង់​សោយរាជ្យ​បន្ត​ពី​ព្រះរៀម​របស់​ព្រះអង្គ គឺ​ព្រះបាទ​ជ័យវរ្ម័នទី៦ នៅ​រាជធានី​មហិធរៈបុរៈ ដែល​ស្ថិត​នៅ​ភាគ​ខាង​លិច​នៃ​ប្រទេស។ ព្រះបាទ​ធរណិន្ទ្រវរ្ម័នទី១ ទ្រង់​ឡើង​សោយរាជ្យ​នៅ​ឆ្នាំ​១១០៧ ហើយ​ទ្រង់​ចូល​ទិវង្គត​ឆ្នាំ​១១១២ នៃ​គ្រិស្ដសករាជ ដោយ​មាន​ព្រះ​មរណនាម​ថា បរមនិស្កលបទ។
16	អ្នក​ដែល​ធ្វើ​គត់​ព្រះបាទ​ធរណិន្ទ្រវរ្ម័នទី១ ដើម្បី​ដណ្ដើម​រាជ្យ​នោះ គឺ​ព្រះបាទ​សូរ្យវរ្ម័នទី២ ដែល​ជា​ចៅ​ក្មួយ​របស់​ព្រះអង្គ​នោះ​ឯង។ ដំបូង ព្រះបាទ​សូរ្យវរ្ម័នទី២ ធ្វើ​គត់​ព្រះបាទ​ធរណិន្ទ្រវរ្ម័នទី១ ជា​ឪពុក​មា​របស់​ខ្លួន។ បន្ទាប់​មក ព្រះអង្គ​ក៏​បាន​លើក​ទ័ព​ទៅ​ច្បាំង​ជាមួយ​ព្រះបាទ​នឫទិន្ទ្រវរ្ម័ន ព្រះរាជា​សោយរាជ្យ​នៅ​រាជធានី​អង្គរ ហើយ​ធ្វើ​គត់​ព្រះអង្គ​បាន​ទៀត។ ការ​ធ្វើ​គត់​ព្រះរាជា​ទាំង​ពីរ​ដែល​ចែក​ដី​គ្នា​គ្រងរាជ្យ​នៅ​កម្ពុជា ក្នុង​ពេល​តែ​មួយ​នេះ បាន​ធ្វើ​អោយ​ព្រះបាទ​សូរ្យវរ្ម័នទី២ អាច​បង្រួប​បង្រួម​នគរ​ខ្មែរ​អោយ​ទៅ​ជា​មួយ​ឡើង​វិញ។
17	ក្រោយ​ពី​ធ្វើ​គត់​ព្រះរាជា​ទាំង​ពីរ​បាន​ហើយ ព្រះអង្គ​ក៏​ទ្រង់​ឡើង​សោយរាជ្យ​នៅ​រាជធានី​អង្គរ។ ពិធី​រាជាភិសេក​ក្នុង​ការ​ឡើង​គ្រងរាជ្យ​នេះ ត្រូវ​បាន​រៀបចំ​ឡើង​ដោយ​ព្រះរាជ​គ្រូ​ព្រាហ្មណ៍​បុរោហិត​ទិវាករ​បណ្ឌិត​ដដែល។
18	លុះ​ទ្រង់​បាន​ឡើង​សោយរាជ្យ​ហើយ ព្រះអង្គ​ទ្រង់​បាន​ភ្ជាប់​ចំណង​មិត្តភាព​ជាមួយ​ប្រទេស​ចិន ឡើង​វិញ ហើយ​ព្រះអង្គ​បាន​បញ្ជូន​គណៈ​បេសកកម្ម​ការទូត​ពីរ​ទៅ​ប្រទេស​ចិន គឺ​មួយ​នៅ​ឆ្នាំ​១១១៦ និង​មួយ​ទៀត​នៅ​ឆ្នាំ​១១២០ នៃ​គ្រិស្ដសករាជ។
19	ព្រះបាទ​សូរ្យវរ្ម័នទី២ ជា​ស្ដេច​សឹក​ដ៏​អង់អាច​ក្លាហាន។ ព្រះអង្គ​បាន​ធ្វើ​សង្គ្រាម​ជា​ញឹកញាប់ ដោយ​បាន​ច្បាំង​ជាច្រើន​លើក​ច្រើន​សា​ជាមួយ​នឹង​ប្រទេស​ចំប៉ា ដែល​បាន​បញ្ជូន​ទ័ព​មក​ឈ្លាន​ពាន​ទឹក​ដី​ខ្មែរ​តាំង​ពី​មុន​រាជ្យ​របស់​ព្រះអង្គ គឺ​ពេល​ដែល​ប្រទេស​បែក​បាក់​គ្នា ហើយ​មាន​ស្ដេច​សោយរាជ្យ​ដល់​ទៅ​ពីរ​អង្គ​ក្នុង​ពេល​តែ​មួយ​នោះ។
20	សង្គ្រាម​ជាមួយ​ប្រទេស​ចំប៉ា នេះ​បាន​ទទួល​ជោគជ័យ ហើយ​ខ្មែរ​បាន​កាន់​កាប់​រាជធានី​វិជ័យ​ពី​ឆ្នាំ​១១៤៥ ដល់​ឆ្នាំ​១១៤៩ ហើយ​ដាក់​ប្អូន​ថ្លៃ​ព្រះអង្គ​ឈ្មោះ ហរិទេវៈ អោយ​សោយរាជ្យ​នៅ​ទី​នោះ​ផង។
21	ច្បាំង​នឹង​យួន​ដៃ​វៀត ដែល​ចេះ​តែ​ឃុបឃិត​គាំទ្រ​ពួក​ក្បត់ ហើយ​អនុញ្ញាត​អោយ​ពួក​នេះ​ជ្រក​កោន​ផង។ ច្បាំង​នឹង​ក្សត្រ​បុរី​ថៃ ដែល​ក្រោក​បះបោរ​នៅ​វាល​ទំនាប​ខាង​លើ​នៃ​ទន្លេ​មេណាម ផង ហើយ​ច្បាំង​ជាមួយ​ពួក​មន នៅ​ហរិបុញ្ជ័យ ថែម​ទៀត​ផង។ ដោយសារ​ព្រះអង្គ​ជា​ស្ដេច​សឹក​ដ៏​ខ្លាំង​ពូកែ​ដូច្នេះ​ហើយ ទើប​ព្រះ​ចៅ​ក្រុង​ចិន ថ្វាយ​ព្រះ​ឋានន្តរ​នាម​ដ៏​ខ្ពង់ខ្ពស់​ចំពោះ​ព្រះអង្គ​ថា គិនពីវពិនចេង ដែល​ប្រហែល​ជា​ត្រូវ​នឹង​ពាក្យ​ខ្មែរ​ថា កម្រតេង នោះ​ឯង។
22	ក្នុង​រជ្ជកាល​របស់​ព្រះអង្គ ប្រទេស​ខ្មែរ​មាន​វិសាលភាព​ធំ​ទូលាយ​ណាស់ គឺ​ខាង​ជើង​ទល់​នឹង​ប្រទេស​ចិន ខាង​ត្បូង​ទល់​នឹង​សមុទ្រ​ចិន គឺ​ពី​កូថារ៉ា (បច្ចុប្បន្ន​ញ៉ាត្រាង ក្នុង​ប្រទេស​វៀតណាម) រហូត​ដល់​ឈូង​សមុទ្រ​បានឌុង (នៅ​ម៉ាឡេស៊ី)។ ខាង​លិច​ទល់​នឹង​ប្រទេស​ភូមា ហើយ​ព្រំប្រទល់​ខាង​កើត​ទល់​នឹង​ប្រទេស​ចំប៉ា។ ម្យ៉ាង​ទៀត ព្រះបាទ​សូរ្យវរ្ម័នទី២ ទ្រង់​ជា​មគ្គុទ្ទេសក៍​ដ៏​ឆ្លាត​វាង​វៃ​ក្នុង​ការ​ដឹក​នាំ​ប្រទេស​ជាតិ។ ព្រះអង្គ​ជា​ព្រះមហាក្សត្រ​ខ្មែរ​ដំបូង​បំផុត ដែល​មាន​ជំនឿ​ស៊ប់​លើ​សាសនា​ព្រាហ្មណ៍​គណៈ​ព្រះវិស្ណុ ដែល​ក្នុង​សម័យ​នោះ​មាន​ប្រជាប្រិយភាព​ធំធេង​នៅ​ប្រទេស​ឥណ្ឌា ផង និង​នៅ​កោះ​ជ្វា ផង។ ព្រះអង្គ​បាន​លើក​តម្កើង​សាសនា​ព្រាហ្មណ៍​គណៈ​វិស្ណុ នេះ​អោយ​ទៅ​ជា​សាសនា​របស់​រដ្ឋ។
23	នៅ​ក្នុង​រាជ្យ​របស់​ព្រះអង្គ បដិមា​តំណាង​ព្រះរាជា​ដែល​គេ​តម្កល់​ក្នុង​ប្រាសាទ​ធំៗ លែង​ជា​សិវលិង្គ​របស់​ព្រះ​ឥសូរ ទៀត​ហើយ តែ​ជា​ព្រះវិស្ណុ​បដិមា​វិញ។ ខាង​វិស័យ​សំណង់ ព្រះបាទ​សូរ្យវរ្ម័នទី២ ទ្រង់​ជា​ព្រះមហាក្សត្រ​មួយ​អង្គ​ដែល​មាន​ស្នា​ព្រះហស្ត​យ៉ាង​ច្រើន​សម្បើម ដោយ​ព្រះអង្គ​បាន​បន្ត​ការ​ស្ថាបនា​ប្រាសាទ​ភ្នំ​ជីសូរ ប្រាសាទ​ភ្នំ​សណ្ដក ប្រាសាទ​វត្ត​ភូ និង​ប្រាសាទ​ព្រះវិហារ។ ឯ​សំណង់​ថ្មី​មាន​ប្រាសាទ​ព្រះពិធូរ ប្រាសាទ​ចៅសាយទេវតា ប្រាសាទ​ធម្មនន្ទ ប្រាសាទ​បន្ទាយសំរ៉ែ និង​ប្រាសាទ​អង្គរវត្ត ដែល​ជា​ស្នាដៃ​ដ៏​ល្អ​ប្រណីត​នៃ​សិល្បៈ​ខ្មែរ ហើយ​ដែល​ត្រូវ​គេ​ចាត់​ទុក​ថា ជា​សំណង់​សាសនា​មួយ​ដ៏​ធំ​ជាង​គេ​ក្នុង​ពិភពលោក។  ប្រាសាទ​អង្គរវត្ត ក៏​ជា​ទី​ដែល​គេ​តម្កល់​បដិមា​ព្រះវិស្ណុ និង​ក៏​ប្រហែល​ជា​ទី​ដែល​គេ​បញ្ចុះ​ព្រះ​ធាតុ​របស់​ព្រះអង្គ ក្នុង​ពេល​ដែល​ព្រះអង្គ​សោយ​ទិវង្គត​ទៅ​នោះ។
24	នៅ​ភាគ​ខាង​ចុង​រាជ្យ​របស់​ព្រះអង្គ​ក្នុង​ឆ្នាំ​១១៤៩ ពួក​ចាម បាន​បះបោរ រួច​បាន​ធ្វើ​គត់ ហរិទេវៈ ដែល​ជា​ប្អូន​ថ្លៃ​របស់​ព្រះអង្គ​សោយរាជ្យ​នៅ​ក្រុង​វិជ័យ ហើយ​រំដោះ​ប្រទេស​ចំប៉ា បាន​ពី​កម្ពុជា។ ព្រះបាទ​សូរ្យវរ្ម័នទី២ ទ្រង់​ឡើង​គ្រងរាជ្យ​ពី​ឆ្នាំ​១១១៣ ហើយ​ប្រហែល​ជា​ទ្រង់​សោយ​ទិវង្គត នៅ​ឆ្នាំ​១១៤៩ ឬ​ឆ្នាំ​១១៥០ នៃ​គ្រិស្ដសករាជ ដោយ​មាន​ព្រះ​មរណនាម​ថា បរមវិស្ណុលោក៕
***********
10	សម័យ​ក្រោយ​ការ​គ្រងរាជ្យ​​របស់​ព្រះបាទ​សូរ្យ​វរ្ម័ន​ទី​២ (ភាគ​១៥)

11	. 
12	-​
13	.
14	- 
15	(
16	-
17	)
18	.
19	- 
20	(
21	-​
22	)
23	.
***********
10	ការ​គ្រងរាជ្យ​របស់​ព្រះបាទ​ជ័យវរ្ម័នទី៧ (ភាគ​១៦)

11	ក្នុង​ចំណោម​ព្រះរាជា​នៃ​សម័យ​អង្គរ​ទាំងអស់ ព្រះបាទ​ជ័យវរ្ម័នទី៧ ជា​ព្រះរាជា​មួយ​អង្គ​ដែល​គេ​ចាត់​ទុក​ថា មាន​មហិទ្ធិឫទ្ធិ​បំផុត​ក្នុង​ព្រះរាជ​ពង្សាវតារ​នៃ​ប្រទេស​កម្ពុជា។ ព្រះអង្គ​ទ្រង់​បាន​កសាង​ប្រាសាទ​បាយ័ន ដ៏​ល្បីល្បាញ ដែល​ជា​ស្នូល​នៃ​រាជធានី​អង្គរ​ទី​៣។
12	ខុស​ពី​ព្រះរាជា​នៃ​សម័យ​អង្គរ ដែល​ភាគ​ច្រើន​គោរព​ប្រតិបត្តិ​ព្រហ្មញ្ញ​សាសនា ព្រះបាទ​ជ័យវរ្ម័នទី៧ ទ្រង់​គោរព​ពុទ្ធសាសនា​មហាយាន ពិសេស​គឺ​គោរព​បូជា​ព្រះ​ពោធិសត្វ​អវលោគិតិស្វរៈ។ ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀបរាប់​ជូន​អំពី​ព្រះបាទ​ជ័យវរ្ម័នទី៧។
13	ក.២២ ព្រះបាទ​ជ័យវរ្ម័នទី៧ (ឆ្នាំ​១១៨១ ដល់​ឆ្នាំ​១២១០ ឬ​ឆ្នាំ​១២១៨)
14	ព្រះបាទ​ជ័យវរ្ម័នទី៧ ជា​ព្រះរាជ​បុត្រ​របស់​ព្រះបាទ​ធរណិន្ទ្រវរ្ម័នទី២ និង​ព្រះ​មាតា​ព្រះនាម ចូឌាមណី។ ក្នុង​ពេល​ដែល​ព្រះ​បិតា​ព្រះអង្គ​ទ្រង់​សោយ​ទិវង្គត ហើយ​ព្រះបាទ​យសោវរ្ម័នទី២ ដែល​ជា​ព្រះ​ញាតិ​របស់​ព្រះ​បិតា​ព្រះអង្គ ឡើង​សោយរាជ្យ​ស្នង​នោះ ព្រះអង្គ​ទ្រង់​ជាប់​រវល់​ច្បាំង​ជាមួយ​ពួក​ចាម ឯ​ប្រទេស​ចំប៉ា ឯណោះ។ លុះ​ទ្រង់​ជ្រាប​ថា មាន​មន្ត្រី​ក្បត់​បះបោរ​ដណ្ដើម​រាជ្យ​ព្រះបាទ​យសោវរ្ម័នទី២ ព្រះអង្គ​ក៏​យាង​ត្រឡប់​មក​ពី​ប្រទេស​ចំប៉ា វិញ​យ៉ាង​លឿន ដើម្បី​ជួយ​ការពារ​ព្រះបាទ​យសោវរ្ម័នទី២។ ប៉ុន្តែ​ជា​ការ​ឥត​ប្រយោជន៍ ព្រោះ​ព្រះអង្គ​យាង​មក​មិន​ទាន់ ហើយ​មន្ត្រី​ក្បត់​បាន​ធ្វើ​គត់​ព្រះបាទ​យសោវរ្ម័នទី២ បាន ហើយ​ប្រកាស​ខ្លួន​ឡើង​សោយរាជ្យ​រួច​ទៅ​ហើយ។
15	ព្រះអង្គ​ក៏​ទ្រង់​គង់​យ៉ាង​ស្ងាត់​ស្ងៀម​នៅ​ក្នុង​ប្រទេស​កម្ពុជា រហូត​ដល់​មាន​ព្រឹត្តិការណ៍​ចាម វាយ​លុក​យ៉ាង​ធំ​សម្បើម ហើយ​ធ្វើ​គត់​ស្ដេច​ដណ្ដើម​រាជ្យ​បាន ដុត​បំផ្លាញ​ក្រុង​អង្គរ​ក្នុង​ឆ្នាំ​១១៧៧ នោះ ទើប​ព្រះអង្គ​ទ្រង់​សច្ចា​ថា នឹង​សងសឹក​វិញ​អោយ​ទាល់​តែ​បាន។ ព្រះអង្គ​ទ្រង់​បាន​ច្បាំង​តតាំង​នឹង​ចាម យ៉ាង​ស្វិតស្វាញ​ជា​ទី​បំផុត ដើម្បី​រំដោះ​ប្រទេស​ជាតិ​អោយ​រួច​ផុត​ពី​ការ​ជិះជាន់​របស់​បរទេស​នេះ។ ទី​បំផុត ព្រះអង្គ​ទទួល​បាន​ជោគជ័យ​ជា​ស្ថាពរ​ក្នុង​ចំបាំង​ជើង​ទឹក ដូច​មាន​រូប​ចម្លាក់​លើ​ជញ្ជាំង​ប្រាសាទ​បាយ័ន និង​ប្រាសាទ​បន្ទាយឆ្មារ ជា​សក្ខីភាព​ស្រាប់។
16	ព្រះអង្គ​ទ្រង់​ឡើង​គ្រងរាជ្យ​ក្នុង​ព្រះ​ជន្មាយុ ៥៦​ព្រះ​វស្សា ក្នុង​ឆ្នាំ​១១៨១ នៃ​គ្រិស្តសករាជ នៅ​យសោធបុរៈ គឺ​រាជធានី​អង្គរ។
17	ព្រះបាទ​ជ័យវរ្ម័នទី៧ ជា​ព្រះមហាក្សត្រ​ដ៏​មាន​មហិទ្ធិឫទ្ធិ​បំផុត​ក្នុង​ព្រះរាជ​ពង្សាវតារ​នៃ​ប្រទេស​កម្ពុជា។ ក្នុង​វិស័យ​សឹក​សង្គ្រាម​ក្នុង​រាជ្យ​ព្រះអង្គ មាន​ការ​បះបោរ​ផ្ទៃ​ក្នុង​មួយ​នៅ​មល្យង​ខាង​ត្បូង ខេត្ត​បាត់ដំបង។ ព្រះអង្គ​បាន​បញ្ជា​អោយ​យុវ​ក្សត្រ​ចាម មួយ​អង្គ​ព្រះនាម​វិទ្យានន្ទ ដែល​បាន​មក​រស់នៅ​ប្រទេស​ខ្មែរ​តាំង​ពី​ក្មេង វាយ​កម្ចាត់​បាន​ដោយ​ជោគជ័យ។ ឯ​នគរ​ចំប៉ា វិញ ស្ដេច​ចាម ជ័យឥន្ទ្រវរ្ម័នទី៤ បាន​លើក​ទ័ព​មក​ឈ្លាន​ពាន​ប្រទេស​កម្ពុជា សាជាថ្មី។ ព្រះអង្គ​ក៏​បាន​បញ្ជូន​កងទ័ព​វាយ​បង្ក្រាប​រហូត​ដល់​ទី​បំផុត រឹប​យក​នគរ​ចំប៉ា ដាក់​ជា​អាណា​ខេត្ត​របស់​ប្រទេស​ខ្មែរ​បាន តាំង​ពី​ឆ្នាំ​១២០៣ រហូត​ដល់​ឆ្នាំ​១២២៦ នៃ​គ្រិស្ដសករាជ។ ឆ្នាំ​១២០៧ ព្រះបាទ​ជ័យវរ្ម័នទី៧ បាន​បញ្ជា​អោយ​ក្សត្រ​ចាម មួយ​អង្គ​ព្រះនាម​អង្សរាជ អោយ​លើក​ទ័ព​ចម្រុះ​ខ្មែរ ភូមា សៀម ទៅ​វាយ​ប្រទេស​យួន​ដៃ​វៀត។
18	ដើម​សតវត្សរ៍​ទី​១៣ នៅ​ក្នុង​រជ្ជកាល​របស់​ព្រះបាទ​ជ័យវរ្ម័នទី៧ ប្រទេស​ខ្មែរ​មាន​វិសាលភាព​ធំ​ទូលាយ​ណាស់ គឺ​ខ្មែរ​អាច​គ្រប់គ្រង​លើ​ទឹក​ដី​ប្រទេស​ខ្មែរ​សព្វថ្ងៃ រាប់​ទាំង​ដែនដី​កម្ពុជា​ក្រោម​ផង ប្រទេស​ចំប៉ា ទាំង​មូល​ផង ទឹកដី​ប្រទេស​ឡាវ និង​ប្រទេស​ថៃ សព្វថ្ងៃ​ផង រួម​ទាំង​មួយ​ភាគ​នៃ​ជ្រោយ​ម៉ាឡាស៊ី រហូត​ដល់​ជ្រោយ​កោះក្រា ហើយ​និង​ប្រទេស​ភូមា រហូត​ដល់​ទន្លេ​សាលវិន។
19	ក្នុង​វិស័យ​សំណង់​វិញ ព្រះបាទ​ជ័យវរ្ម័នទី៧ ជា​ព្រះមហាក្សត្រ​ដែល​បាន​សាង​សមិទ្ធិ​ច្រើន​ជាង​គេ​បង្អស់។ ស្នា​ព្រះហស្ដ​ចម្បង​របស់​ព្រះបាទ​ជ័យវរ្ម័នទី៧ គឺ​ការ​រៀបចំ​កសាង​រាជធានី​អង្គរ ដែល​ចាម បាន​វាយ​បំផ្លាញ​ពី​ឆ្នាំ​១១៧៧ នោះ​អោយ​បាន​រៀប​រយ​ល្អ​ឡើង​វិញ ដោយ​មាន​កំពែង​ថ្មបាយក្រៀម និង​មាន​គូ​ទឹក​ព័ទ្ធ​ជុំវិញ​មាន​ប្រវែង ៣​គីឡូម៉ែត្រ​ក្នុង​មួយ​ជ្រុងៗ មាន​គោបុរៈ គឺ​ទ្វារ​ធំ​ចំនួន​៥ និង​មាន​ប្រាសាទ​បាយ័ន ដែល​មាន​កំពូល​សុទ្ធតែ​មាន​មុខ​៤ ដែល​គេ​ជឿ​ថា ជា​ព្រះ​ភ័ក្ត្រ​របស់​ព្រះ​ពោធិសត្វ​អវលោគិតិស្វរៈ ជា​ស្នូល​កណ្ដាល ដែល​យើង​និយម​ហៅ​ថា​ក្រុង​អង្គរទី៣។
20	នៅ​ជុំវិញ​ក្រុង​មាន​ប្រាសាទ​បន្ទាយក្ដី តាព្រហ្ម ព្រះខាន់ នាគព័ន្ធ តាសោម ក្រោលគោ និង​នៅ​តាម​ខេត្ត​មាន​ប្រាសាទ​បន្ទាយឆ្មារ (នៅ​ខេត្ត​បាត់ដំបង) វត្ត​នគរ (នៅ​ខេត្ត​កំពង់ចាម) តាព្រហ្មបាទី (នៅ​ខេត្ត​តាកែវ) និង​ប្រាសាទ​ជាច្រើន​ទៀត​ក្នុង​ទឹកដី​ថៃ សព្វថ្ងៃ ដូចជា ប្រាសាទ​វត្ត​មហាធាតុ (នៅ​ខេត្ត​លុបបុរី) ប្រាសាទ​ភិម័យ (នៅ​ខេត្ត​នគររាជ​សីមា) ប្រាសាទ​តាមាន់តូច (នៅ​ខេត្ត​សុរិន្ទ) ប្រាសាទ​កំផែង​លែង (នៅ​ខេត្ត​ពេជ្របុរី) ប្រាសាទ​កំពែងតូច (នៅ​ខេត្ត​ស៊ីសាកេត) ជាដើម។
21	ខាង​វិស័យ​សាសនា​វិញ ដូចជា ព្រះ​បិតា និង​ព្រះ​មាតា​ព្រះអង្គ​ដែរ ព្រះបាទ​ជ័យវរ្ម័នទី៧ និង​ព្រះរាជ​អគ្គមហេសី​ជ័យរាជទេវី ដែល​សោយ​ទិវង្គត​ទៅ ព្រម​ទាំង​ព្រះរាជ​អគ្គមហេសី​ឥន្ទ្រទេវី ដែល​ជា​ព្រះរៀម​របស់​ព្រះ​នាង​ជ័យទេវី ដែល​ព្រះអង្គ​បាន​រៀប​អភិសេក​ខាង​ក្រោយ ហើយ​ជា​ព្រះ​ក្សត្រី​ប្រកប​ដោយ​ចំណេះ​វិជ្ជា​យ៉ាង​ជ្រៅជ្រះ សុទ្ធតែ​ជា​ពុទ្ធសាសនិកជន​យ៉ាង​ប្ដូរ​ផ្តាច់។ ព្រះអង្គ​គោរព​ពុទ្ធសាសនា​មហាយាន ពិសេស​គឺ​គោរព​បូជា​ព្រះ​ពោធិសត្វ អវលោគិតិស្វរៈ ឬ​លោកេស្វរៈ។
22	ពិត​មែន​តែ​ព្រះអង្គ​កាន់​ពុទ្ធសាសនា ប៉ុន្តែ​ព្រះអង្គ​ក៏​បាន​ជួយ​ផ្គត់ផ្គង់​ថែ​រក្សា​ការពារ​ព្រហ្មញ្ញ​សាសនា អោយ​បាន​រីក​ចម្រើន​ផង​ដែរ។ ប្រាសាទ​ភ្នំ​ទាំង​ឡាយ​ដែល​ក្នុង​រាជ្យ​មុនៗ តម្កល់​លិង្គ​ទេវរាជ ហើយ​មក​ដល់​អង្គរវត្ត​នៃ​ព្រះបាទ​សូរ្យវរ្ម័នទី២ តម្កល់​ព្រះ​បដិមា​ព្រះវិស្ណុ ប្រាសាទ​បាយ័ន ដែល​ជា​ស្នូល​នៃ​អង្គរ​ទី​៣ ត្រូវ​បាន​ព្រះបាទ​ជ័យវរ្ម័នទី៧ តម្កល់​ព្រះ​បដិមា​ពុទ្ធរាជ​មួយ​អង្គ​យ៉ាង​ធំ​សម្បើម មាន​កម្ពស់​ជិត ៤​ម៉ែត្រ ឯកសារ​ខ្លះ​ថា​ដល់​ទៅ ៩​ម៉ែត្រ។ ព្រះបាទ​ជ័យវរ្ម័នទី៧ ទ្រង់​ជា​ព្រះមហាក្សត្រ​ប្រកប​ដោយ​ធម៌​ទសពិធ និង​មាន​ព្រហ្ម​វិហារ​ធម៌​សន្តោស​ប្រោស​ប្រណី​ដល់​អស់​សព្វ​សត្វ ដូច​សិលា​ចារឹក មន្ទីរពេទ្យ​របស់​ព្រះអង្គ​បាន​ចែង​ថា៖ 
23	។
24	ដោយសារ​ព្រះ​គតិបណ្ឌិត​ខាង​លើ​នេះ ព្រះអង្គ​បាន​សាង​មន្ទីរពេទ្យ​ចំនួន​១០២ នៅ​ក្នុង​ផ្ទៃ​ប្រទេស​ទាំង​មូល ដែល​មនុស្ស​ក្នុង​វណ្ណៈ​ទាំង​បួន​អាច​ចូល​ព្យាបាល​រោគ​បាន​ដូច​គ្នា ព្រម​ទាំង​សាលា​សំណាក់ ឬ​ធម្មសាលា​ចំនួន​១២១ នៅ​តាម​បណ្តោយ​ផ្លូវ​ធំៗ​នៃ​អាណាចក្រ​ថែម​ទៀត​ផង។
25	ព្រះបាទ​ជ័យវរ្ម័នទី៧ ទ្រង់​ឡើង​គ្រងរាជ្យ​នៅ​ឆ្នាំ​១១៨១។ គេ​មិន​បាន​ដឹង​ច្បាស់​ថា ព្រះអង្គ​ចូល​ទិវង្គត​នៅ​ឆ្នាំ​ណា​ពិត​ប្រាកដ​ទេ គេ​គ្រាន់​តែ​សង្ស័យ​ថា ព្រះអង្គ​ទំនង​ជា​បាន​សោយរាជ្យ​ដល់​ឆ្នាំ​១២១៨ នៃ​គ្រិស្ដសករាជ ហើយ​ពេល​ដែល​ព្រះអង្គ​សុគត​ទៅ ទ្រង់​បាន​ទទួល​ព្រះ​មរណនាម​ថា មហា​បរម​សៅគត៕
***********
10	ការ​គ្រង​រាជ្យ​របស់​ព្រះបាទ​ឥន្ទ្រវរ្ម័នទី២ និង​ព្រះបាទ​ជ័យវរ្ម័នទី៨ (ភាគ​១៧)

11	ក្រោយ​ពី​ព្រះបាទ​ជ័យវរ្ម័នទី៧ ព្រះរាជា​សម័យ​អង្គរ​ដ៏​មាន​មហិទ្ធិឫទ្ធិ និង​ជា​ព្រះរាជា​គោរព​ប្រតិបត្តិ​ព្រះពុទ្ធ​សាសនា ចូល​ទិវង្គត​ទៅ​នៅ​ដើម​សតវត្ស​ទី​១៣ ព្រះរាជា​ក្រោយៗ​លើក​លែង​តែ​ព្រះបាទ​ឥន្ទ្រវរ្ម័នទី២ ដែល​ជា​ព្រះរាជ​បុត្រ​ព្រះអង្គ​ចេញ បាន​ងាក​ទៅ​គោរព​បូជា​ព្រហ្មញ្ញសាសនា​វិញ ហើយ​ថែម​ទាំង​បាន​បំផ្លាញ​ពុទ្ធ​បដិមា និង​ចម្លាក់​ទាំង​ឡាយ​ទាក់ទង​នឹង​ព្រះពុទ្ធ​សាសនា​ផង។
12	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀបរាប់​ជូន​នូវ​ព្រះរាជា​សម័យ​អង្គរ​ពីរ​អង្គ​ទៀត គឺ​ព្រះបាទ​ឥន្ទ្រវរ្ម័នទី២ និង​ព្រះបាទ​ជ័យវរ្ម័នទី៨។
13	ព្រះបាទ​ឥន្ទ្រវរ្ម័នទី២ បាន​ឡើង​គ្រងរាជ្យ​បន្ទាប់​ពី​ព្រះបាទ​ជ័យវរ្ម័នទី៧ ក៏ប៉ុន្តែ​គេ​មិន​បាន​ដឹង​ច្បាស់​ទេ ថា​តើ​បុត្រ​អង្គ​ណា​មួយ​បាន​ឡើង​សោយរាជ្យ​ស្នង​ពី​ព្រះអង្គ​ទេ ដោយសារ​ត្បិត​ព្រះអង្គ​មាន​ព្រះរាជ​បុត្រ​ច្រើន។ គេ​គ្រាន់​តែ​សង្ស័យ​ថា ព្រះរាជា​អង្គ​នេះ​ប្រហែល​ជា​ព្រះរាជ​បុត្រ​របស់​ព្រះនាង​ឥន្ទ្រទេវី។
14	ព្រះបាទ​ឥន្ទ្រវរ្ម័នទី២ ទ្រង់​បាន​ខិតខំ​គ្រប់គ្រង​ថែ​រក្សា​ព្រះរាជាណាចក្រ​ដ៏​ធំ ដែល​រួម​គ្នា​ដោយ​ទឹក​ដី និង​ជាតិ​សាសន៍​ផ្សេងៗ ដែល​ជា​មរតក​បន្ត​ពី​ព្រះបិតា​ព្រះអង្គ​មក។ ឆ្នាំ​១២១៦ និង​ឆ្នាំ​១២១៨ ទ័ព​ចម្រុះ​ខ្មែរ​ចាម បាន​លើក​ទៅ​វាយ​យួន​ដៃ​វៀត​ម្តង​ទៀត​នៅ​ងេអាន ប៉ុន្តែ​ត្រូវ​ដក​ថយ​មក​វិញ​ទៀត។ ដល់​ឆ្នាំ​១២២០ គឺ​ប្រហែល​ជា​មក​ពី​ព្រះអង្គ​ជា​ពុទ្ធសាសនិក​ដ៏​ជ្រះថ្លា ស្រឡាញ់​សុខ​សន្តិភាព មិន​ចង់​ធ្វើ​អោយ​ខូច​ប្រយោជន៍​អ្នក​ដទៃ ឬ​មិន​ចង់​អោយ​អ្នក​ដទៃ​មាន​វិប្ប​រិត​ដោយសារ​ព្រះអង្គ ព្រះអង្គ​ក៏​ទ្រង់​ដោះ​លែង​ដោយ​ចេតនា ជំរុញ​អោយ​ប្រទេស​ចំប៉ា អោយ​មាន​សេរីភាព និង​ឯករាជ្យ​ភាព​ឡើង​វិញ ហើយ​បាន​ទ្រង់​លើក​ព្រះអង្គ​ម្ចាស់​អង្សរាជ ស្ដេច​ចាម អោយ​ឡើង​សោយរាជ្យ​នៅ​រាជធានី​វិជ័យ នៃ​ប្រទេស​ចំប៉ា។ ប៉ុន្តែ​មាន​មតិ​ខ្លះ​ពោល​ថា ការ​ដែល​ខ្មែរ​ដក​ថយ​ពី​ចំប៉ា នេះ គឺ​បុព្វហេតុ​មក​ពី​ពេល​នោះ​មាន​ការ​បះបោរ​រើ​បម្រាស់​របស់​ជនជាតិ​ថៃ នៅ​ត្រង់​វាល​ទំនាប​ទន្លេ​មេណាម។ វិវាទ​បាន​កើត​ឡើង​រវាង​ចៅហ្វាយ​ខេត្ត​ខ្មែរ និង​មេទ័ព​ដឹក​នាំ​ថៃ ពីរ​នាក់​នៅ​សុខោទ័យ ដែល​ជា​ទីបំផុត ចៅហ្វាយ​ខេត្ត​ខ្មែរ​ត្រូវ​ភៀស​ខ្លួន​ចេញ​ពី​សុខោទ័យ​នោះ។
15	គេ​មិន​ដឹង​ពិត​ប្រាកដ​ថា តើ​ព្រះបាទ​ឥន្ទ្រវរ្ម័នទី២ ទ្រង់​ឡើង​សោយរាជ្យ​នៅ​ឆ្នាំ​ណា​ទេ។ ឯកសារ​ខ្លះ​ថា​ឆ្នាំ​១២១០ ឯកសារ​ខ្លះ​ទៀត​ថា​ប្រហែល​ឆ្នាំ​១២១៨ តែ​គេ​ដឹង​ច្បាស់​ថា ព្រះអង្គ​ទ្រង់​គង់​ក្នុង​រាជ្យ​សម្បត្តិ​រហូត​ដល់​ឆ្នាំ​១២៤៣ នៃ​គ្រិស្ដសករាជ។
16	ព្រះរាជា​ដែល​សោយរាជ្យ​បន្ត​ពី​ព្រះបាទ​ឥន្ទ្រវរ្ម័នទី២ គឺ​ព្រះបាទ​ជ័យវរ្ម័នទី៨ ដែល​គេ​មិន​បាន​ដឹង​ពី​ចំណង​ទាក់ទង​ជា​ញាតិសាលោហិត​នឹង​ព្រះរាជា​មុនៗ​ឡើយ។ ព្រះបាទ​ជ័យវរ្ម័នទី៨ ជា​ព្រះរាជា​ដែល​មាន​ជំនឿ​យ៉ាង​មុតមាំ​លើ​សាសនា​ព្រះ​ឥសូរ។ ចាប់​តាំង​ពី​ដើម​រាជ្យ​របស់​ព្រះអង្គ ព្រះអង្គ​បាន​ចាប់​ផ្តើម​រៀបចំ​ឡើង​វិញ​នូវ​ច្បាប់​ទម្លាប់​ខាង​ព្រហ្មញ្ញសាសនា គណៈ​ព្រះ​ឥសូរ​នេះ។
17	ក្នុង​រាជ្យ​ព្រះអង្គ​មាន​ប្រតិកម្ម​យ៉ាង​ខ្លាំងក្លា​របស់​អ្នក​កាន់​ព្រហ្មញ្ញសាសនា ទៅ​លើ​ព្រះពុទ្ធ​សាសនា ដោយ​ពេល​នោះ​មាន​ការ​វាយ ឬ​កោស​លុប​បំផ្លាញ​ព្រះពុទ្ធ​បដិមា ដែល​គេ​បាន​សាង​យ៉ាង​ច្រើន​នៅ​ក្នុង​រាជ្យ​ព្រះបាទ​ជ័យវរ្ម័នទី៧ និង​ព្រះរាជ​បុត្រ​របស់​ព្រះអង្គ គឺ​ព្រះបាទ​ឥន្ទ្រវរ្ម័នទី២ ដែល​សោយរាជ្យ​មុន​ព្រះអង្គ​នោះ។
18	ព្រះ​អគ្គមហេសី​របស់​ជ័យវរ្ម័នទី៨ មាន​ព្រះនាម​ថា ព្រះនាង​ចក្រវាទីរាជាទេវី ជា​កូន​ស្រី​របស់​អតីត​រាជបុរោហិត ឬ​សីកេសា ហើយ​ព្រះនាង​មាន​បង​ប្អូន​ជីដូន​មួយ​ម្នាក់​ទៀត ដែល​ជា​អ្នក​ប្រាជ្ញ​ខាង​ព្រហ្មញ្ញសាសនា ឈ្មោះ ជ័យមង្គលាថ ដែល​ស្វាមី​ព្រះនាង​ទ្រង់​គោរព​កោតក្រែង​រហូត​ដល់​បាន​សាង​ប្រាសាទ​មួយ​ក្នុង​រាជ្យ​ព្រះអង្គ ដើម្បី​តម្កល់​បដិមា​តំណាង​របស់​ព្រាហ្មណ៍​រូប​នេះ​ទៀត​ផង។
19	នៅ​ក្នុង​ប្រទេស ប្រជារាស្ត្រ​ជាទូទៅ និង​មន្ត្រី​ធំៗ​នៃ​ព្រះបរមរាជវាំង​មួយ​ចំនួន ដែល​នៅ​គោរព​ព្រះពុទ្ធ​សាសនិក​ដែល​នាំ​ចូល​មក​ពី​កោះ​សិរីលង្កា ដោយ​ព្រះអង្គ​ម្ចាស់​តាមលិន ដែល​ជា​ព្រះរាជ​បុត្រ​មួយ​អង្គ​របស់​ព្រះបាទ​ជ័យវរ្ម័នទី៧ ក្នុង​ឆ្នាំ​១១៩០ នៃ​គ្រិស្ដសករាជ មាន​ការ​មិន​សប្បាយ​ចិត្ត និង​ប្រតិកម្ម​អ្នក​កាន់​ព្រហ្មញ្ញសាសនា ដែល​បាន​វាយ​បំផ្លាញ ឬ​កោស​លុប​ធ្វើ​អោយ​ខូចខាត​បដិមា និង​សមិទ្ធិ​ផ្សេងៗ​ខាង​ព្រះពុទ្ធ​សាសនា​នេះ បាន​បង្ក​ជា​ភាព​វឹកវរ​ចលាចល​ប្រឆាំង​នឹង​ការ​ប្រមូល​ពន្ធដារ ឬ​កំណែន ដើម្បី​បំពេញ​ការ​កសាង​បូជនីយដ្ឋាន​ផ្សេងៗ សម្រាប់​សាសនា​ព្រាហ្មណ៍​នោះ​ផង។
20	ចំណែក​នយោបាយ​ក្រៅ​ប្រទេស​វិញ ព្រះបាទ​ជ័យវរ្ម័នទី៨ ត្រូវ​ប្រឈម​មុខ​នឹង​ការ​បះបោរ​របស់​ជនជាតិ​ថៃ ដែល​ហូរ​មក​ពី​យូណាន់ ខេត្ត​ភាគ​ខាង​ត្បូង​ប្រទេស​ចិន កាន់​តែ​ច្រើន​ឡើងៗ ក្នុង​ពេល​ដែល​ពួក​ម៉ុងហ្គោល លុក​លុយ​ប្រទេស​ចិន។ ពួក​ថៃ ដែល​បាន​ចម្លង​យក​របៀប​ចាត់​ចែង​ទ័ព​តាម​ពួក​ម៉ុងហ្គោល និង​បាន​ចម្លង ឬ​ត្រាប់​យក​អក្សរ​របស់​ខ្មែរ​ទៅ​ប្រើប្រាស់ បាន​បះបោរ​វាយ​រឹប​យក​តំបន់​វាល​ទំនាប​ទន្លេ​មេណាម​របស់​ខ្មែរ។ ទីបំផុត ពួក​ថៃ ក្រោម​ការ​ដឹក​នាំ​របស់​រាមាកំហែង ក៏​បាន​ប្រកាស​ឯករាជ្យ ហើយ​រឹប​យក​ទីក្រុង​ចាស់​របស់​ខ្មែរ គឺ​សុខោទ័យ ធ្វើ​ជា​រាជធានី​របស់​ខ្លួន។
21	ម្យ៉ាង​ទៀត ព្រះបាទ​ជ័យវរ្ម័នទី៨ ត្រូវ​ប្រឈម​មុខ​ត​ទល់​នឹង​ពួក​ម៉ុងហ្គោល ដែល​បាន​វាយ​លុក​ឈ្លាន​ពាន​លើ​អាស៊ី​អាគ្នេយ៍​ទាំង​មូល ក្រោយ​ពី​បាន​វាយ​យក​ប្រទេស​ចិន បាន ហើយ​បង្កើត​រាជវង្ស​ឡើង​សោយរាជ្យ​លើ​ប្រទេស​នេះ ពី​ឆ្នាំ​១២៧៩ ដល់​ឆ្នាំ​១៣៦៨។ ដល់​ឆ្នាំ​១២៨៣ ក្រោយ​ពី​វាយ​យក​បាន​ភាគ​ខាង​ជើង និង​ភាគ​កណ្ដាល​នៃ​ប្រទេស​ចំប៉ា ហើយ​ឧត្តមសេនីយ៍​សូហ្គាទូ មេបញ្ជាការ​នៃ​កងទ័ព​ម៉ុងហ្គោល បាន​បញ្ជូន​មេ​ទ័ព​ពីរ​នាក់ អោយ​ចូល​មក​ប្រទេស​កម្ពុជា តែ​ត្រូវ​បាន​ខ្មែរ​ចាប់​បាន​ជា​ឈ្លើយ​ទាំង​ពីរ​នាក់។
22	ទោះ​បី​ទ័ព​ខ្មែរ​ចាប់​បាន​មេ​ទ័ព​ទាំង​ពីរ​នាក់​របស់​ម៉ុងហ្គោល ក៏ដោយ ក៏​ព្រះបាទ​ជ័យវរ្ម័នទី៨ ទ្រង់​ឈ្វេង​យល់​ថា គួរ​តែ​លើក​សួយសារអាករ​ទៅ​ថ្វាយ​ព្រះចៅ​គូប៉ីឡៃខាន់ នៅ​ឆ្នាំ​១២៨៥ នៃ​គ្រិស្ដសករាជ​នោះ។
23	នៅ​ចុង​រាជ្យ​របស់​ព្រះអង្គ​ឆ្នាំ​១២៩៥ វិបត្តិ​ក្នុង​រាជវង្ស​មួយ​បាន​កើត​ឡើង ហើយ​វិបត្តិ​នេះ​បាន​ជំរុញ​អោយ​ព្រះបាទ​ជ័យវរ្ម័នទី៨ ទ្រង់​ដាក់​រាជ្យ ហើយ​ប្រគល់​រាជ​សម្បត្តិ​អោយ​ទៅ​បុត្រ​សុណិសា គឺ​កូន​ប្រសា​របស់​ព្រះអង្គ ព្រះនាម ស្រិន្ទ្រវរ្ម័ន សោយរាជ្យ​ជំនួស​វិញ។ ដល់​ពេល​សោយ​ទិវង្គត​ទៅ ព្រះបាទ​ជ័វរ្ម័នទី៨ ទ្រង់​បាន​ទទួល​ព្រះមរណនាម​ថា បរមេស្វរបទ៕
***********
10	ព្រឹត្តិការណ៍​ដណ្ដើម​រាជ្យ​ពី​សំណាក់​កូន​ប្រសា​របស់​ព្រះបាទ​ជ័យវរ្ម័នទី៨ (ភាគ​១៨)

11	ព្រឹត្តិការណ៍​ឃោរឃៅ​ដណ្ដើម​រាជ​ពី​សំណាក់​កូន​ប្រសា ត្រូវ​បាន​កត់ត្រា​ទុក​ដោយ​សមាជិក​អ្នក​ការទូត​ចិន ម្នាក់ ដែល​បាន​មក​ប្រទេស​កម្ពុជា នៅ​ចុង​សតវត្ស​ទី​១៣។
12	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀបរាប់​ជូន​នូវ​ព្រឹត្តិការណ៍​នេះ​ដូច​ត​ទៅ៖
13	ព្រឹត្តិការណ៍​មួយ​ដែល​កើត​ឡើង​នៅ​ឆ្នាំ​១២៩៥ ក៏​ដោយសារ​ព្រះរាជ​បុត្រី​ព្រះអង្គ​ព្រះនាម ស្រិន្ទ្រភូបេ សូរចូឌា បាន​លួច​ព្រះ​ខ័ន​មាស​ដែល​ជា​តំណាង​អំណាច​ព្រះរាជា យក​ទៅ​អោយ​ស្វាមី​នាង បាន​បង្ខំ​អោយ​ព្រះបាទ​ជ័យវរ្ម័នទី៨ ជា​ព្រះ​បិតា​ចុះ​ចេញ​ពី​រាជបល្ល័ង្គ ហើយ​ប្រគល់​រាជ្យ​នេះ​ទៅ​អោយ​ព្រះបាទ​ស្រិន្ទ្រវរ្ម័ន ឬ​ឥន្ទ្រវរ្ម័នទី៣ ជា​កូន​ប្រសា​សោយរាជ្យ​ស្នង​ព្រះអង្គ​ក្នុង​ឆ្នាំ​នោះ។
14	សមាជិក​អ្នក​ការទូត​ចិន ម្នាក់ ​របស់​ព្រះ​ចៅ​អធិរាជ​តេមូ ដែល​បាន​មក​ដល់​កម្ពុជា ក្នុង​ឆ្នាំ​១២៩៦ ឈ្មោះ ជូតាក្វាន់ ក៏​បាន​ផ្តល់​សក្ខីកម្ម​ចំពោះ​ព្រឹត្តិការណ៍​នេះ​ដែរ។ លោក​បាន​សរសេរ​បញ្ជាក់​ថា ការ​ផ្លាស់​ប្ដូរ​រជ្ជកាល​នេះ​មាន​ភាព​ឃោរឃៅ គឺ​ស្ដេច​ដែល​ឡើង​សោយរាជ្យ​ថ្មី​ជា​កូន​ប្រសា​របស់​ស្ដេច​មុន។ លោក​បន្ត​ថា កូនស្រី​របស់​ស្ដេច​អង្គ​នេះ បាន​លួច​យក​ព្រះ​ខ័ន​មាស​របស់​ព្រះ​បិតា ទៅ​អោយ​ស្វាមី​នាង។
15	លោក ជូតាក្វាន់ បាន​អះអាង​ថា កូន​ប្រុស​របស់​ព្រះបាទ​ជ័យវរ្ម័នទី៨ ដែល​ត្រូវ​ទទួល​រាជ្យ​បន្ត​ពី​ព្រះ​បិតា ទ្រង់​មិន​ទទួល​យក​ស្ដេច​ថ្មី​ដណ្ដើម​រាជ្យ​នេះ​ទេ ហើយ​បាន​ចេញ​ពី​ព្រះបរមរាជវាំង ដើម្បី​ទៅ​កេណ្ឌ​ទ័ព។ ស្ដេច​ថ្មី​ចាប់​បាន ក៏​យក​ទៅ​កាត់​ម្រាម​ជើង​ចោល និង​យក​ទៅ​ឃុំ​ទុក​ក្នុង​បន្ទប់​ងងឹត។
16	ព្រះបាទ​ស្រិន្ទ្រវរ្ម័ន ឬ​ឥន្ទ្រវរ្ម័នទី៣ ជា​ព្រះមហាក្សត្រ​ដែល​ជឿ និង​គោរព​ព្រះពុទ្ធ​សាសនា​ហីនយាន ហើយ​គឺ​ជា​ព្រះមហាក្សត្រ​ខ្មែរ​ដំបូង ដែល​បាន​កសាង​សិលា​ចារឹក​ជា​ភាសា​បាលី (ភាសា​សក្ការៈ​ខាង​ព្រះពុទ្ធ​សាសនា) ជំនួស​ភាសា​សំស្ក្រឹត ភាសា​នៃ​សាសនា​ព្រាហ្មណ៍​នៅ​ប្រទេស​កម្ពុជា នេះ។
17	នៅ​ក្នុង​រាជ្យ​ព្រះអង្គ ប្រទេស​ខ្មែរ​ទទួល​បាន​សុខ​សន្តិភាព​ណាស់។ ថ្វី​ត្បិត​តែ​ព្រះអង្គ​ទ្រង់​គោរព​ព្រះពុទ្ធ​សាសនា ប៉ុន្តែ​ព្រហ្មញ្ញ​សាសនា​ក៏​បាន​ទទួល​ការ​ឧបត្ថម្ភ​ពី​ព្រះអង្គ ហើយ​មាន​ភាព​រុងរឿង​ផង​ដែរ។ នៅ​ឆ្នាំ​១៣០៧ ព្រះបាទ​ស្រិន្ទ្រវរ្ម័ន ឬ​ឥន្ទ្រវរ្ម័នទី៣ បាន​ដាក់​រាជ្យ ហើយ​ផ្ទេរ​រាជ្យ​សម្បត្តិ​ថ្វាយ​ទៅ​រជ្ជទាយាទ​យុវរាជ ក្នុង​ឆ្នាំ​នោះ។ រួច​ព្រះអង្គ​ទ្រង់​យាង​ទៅ​គង់​នៅ​ក្នុង​អាស្រម​ព្រះពុទ្ធ​សាសនា​មួយ​យ៉ាង​ស្ងាត់ស្ងៀម​នៅ​ក្នុង​ព្រៃ។
18	ក្រោយ​ពី​ព្រះបាទ​ឥន្ទ្រវរ្ម័នទី៣ ដាក់​រាជ្យ ហើយ​យាង​ទៅ​គង់​យ៉ាង​ស្ងាត់ស្ងៀម​ក្នុង​ព្រៃ ព្រះបាទ​ស្រិន្ទ្រជ័យវរ្ម័ន ឬ​ឥន្ទ្រជ័យវរ្ម័ន ដែល​ជា​ព្រះ​ញាតិ ទ្រង់​ឡើង​សោយរាជ្យ​ស្នង​ព្រះអង្គ។ ដោយ​ព្រះអង្គ​មាន​ជំនឿ​លើ​សាសនា​ព្រះ​ឥសូរ​យ៉ាង​មោះមុត ផ្ទុយ​ពី​រាជ្យ​មុន​ព្រះអង្គ​នោះ ព្រះបាទ​ឥន្ទ្រជ័យវរ្ម័ន បាន​ខំ​ស្ដារ​ចាត់​ចែង​តុបតែង​បន្ថែម​នូវ​ប្រាសាទ​ខាង​ព្រហ្មញ្ញ​សាសនា ដែល​បាន​កសាង​ឡើង​ក្នុង​រជ្ជកាល​របស់​ព្រះបាទ​ជ័យវរ្ម័នទី៨ ឧទ្ទិស​ចំពោះ​ព្រាហ្មណ៍​ជ័យ​មង្គលាថ ហើយ​ព្រះអង្គ​ដែល​មាន​គំនិត​ប្រឆាំង​នឹង​ព្រះពុទ្ធ​សាសនា បាន​ជួយ​គាំទ្រ​ប្រតិកម្ម​របស់​អ្នក​កាន់​ព្រហ្មញ្ញ​សាសនា អោយ​វាយ​បំផ្លាញ​បដិមា​ផ្សេងៗ​ខាង​ព្រះពុទ្ធ​សាសនា ដែល​ជា​ហេតុ​បណ្ដាល​អោយ​មាន​ការ​បះបោរ កើត​ជម្លោះ​ទាស់​តែង​ផ្ទៃ​ក្នុង​រវាង​ខ្មែរ និង​ខ្មែរ ពី​រឿង​សាសនា​នេះ​ថែម​ទៀត​ផង។ ឆ្លៀត​ឱកាស​ដ៏​ល្អ​នេះ ជនជាតិ​ថៃ ដោយ​យក​លេស​ថា​ការពារ​ជំនឿ​ព្រះពុទ្ធ​សាសនា បាន​ឆ្លៀត​ឱកាស​លុកលុយ​ប្រទេស​កម្ពុជា រហូត​ដល់​ប្រទេស​ចំប៉ា ថែម​ទៀត​ផង។
19	ក្នុង​រាជ្យ​របស់​ព្រះអង្គ គឺ​នៅ​ឆ្នាំ​១៣២០ គណៈ​បេសកកម្ម​ចិន មួយ​ត្រូវ​បាន​បញ្ជូន​មក ដើម្បី​ទិញ​ដំរី​ផ្សាំង​ពី​ប្រទេស​ខ្មែរ។ ព្រះបាទ​ឥន្ទ្រជ័យវរ្ម័ន ទ្រង់​ឡើង​សោយរាជ្យ​ពី​ឆ្នាំ​១៣០៧ ឬ​ឆ្នាំ​១៣០៨ ហើយ​គង់​ក្នុង​រាជ្យ​រហូត​ដល់​ឆ្នាំ​១៣២៧ នៃ​គ្រិស្ដសករាជ។
20	បន្ទាប់​ពី​រាជ្យ​របស់​ព្រះបាទ​ឥន្ទ្រជ័យវរ្ម័ន ព្រះរាជ​បុត្រ​របស់​ព្រះអង្គ​ព្រះនាម សីហនុ បាន​ឡើង​គ្រងរាជ្យ​ស្នង ដោយ​មាន​ព្រះនាម​ក្នុង​រាជ្យ​ថា ព្រះបាទ​ជ័យវរ្ម័នទី៩ នៅ​ក្នុង​ឆ្នាំ​១៣២៧ នៃ​គ្រិស្ដសករាជ។ គេ​មិន​បាន​ដឹង​ច្បាស់​ពី​រយៈ​កាល​គ្រងរាជ្យ​របស់​ព្រះបាទ​ជ័យវរ្ម័នទី៩ នៅ​អង្គរ​ពិត​ប្រាកដ​ទេ តែ​គេ​អាច​ដឹង​បាន​ថា គឺ​ព្រះបាទ​ជ័យវរ្ម័នទី៩ នេះ​ហើយ ដែល​បញ្ជូន​ទូត​ទៅ​ប្រទេស​ចិន នៅ​ឆ្នាំ​១៣៣០ និង​បាន​ចាត់​គណៈប្រតិភូ​មួយ អោយ​ទៅ​ធ្វើ​វន្ទនកិច្ច​ចំពោះ​ប្រទេស​ដៃវៀត នៅ​ច្រក​ភ្នំ​កឿវ៉ៅ នៅ​ឆ្នាំ​១៣៣៥ នៃ​គ្រិស្ដសករាជ។
21	ព្រះបាទ​ជ័យវរ្ម័នទី៩ ជា​ព្រះមហាក្សត្រ​ចុង​ក្រោយ​បង្អស់​ដែល​គេ​ស្គាល់​តាម​សិលា​ចារឹក ហើយ​គឺ​ប្រហែល​ជា​ព្រះរាជា​ខ្មែរ​សម័យ​អង្គរ​ចុង​ក្រោយ​បង្អស់ ដែល​ទ្រង់​យក​ព្រះនាម​វរ្ម័ន មក​ប្រើ​នេះ​ផង​ដែរ។ ព្រះមហាក្សត្រ​អង្គ​នេះ ក៏​ទ្រង់​ជា​ព្រះរាជា​មាន​ជំនឿ​មុតមាំ​បំផុត​លើ​សាសនា​ព្រះ​ឥសូរ។ ក្នុង​បំណង​បង្ហាញ​អោយ​ឃើញ​ជា​សាធារណៈ​នូវ​ជំនឿ​នេះ ព្រះអង្គ​បាន​ទ្រង់​ចាត់​ចែង​អោយ​សាង​សិលា​ចារឹក​មួយ ដាក់​តម្កល់​ក្នុង​បូជនីយដ្ឋាន​ព្រះពុទ្ធ​សាសនា​ដ៏​សម្បើម​អស្ចារ្យ​មួយ គឺ​ប្រាសាទ​បាយ័ន ដែល​បាន​កសាង​ឡើង​ដោយ​ព្រះបាទ​ជ័យវរ្ម័នទី៧ ថែម​ទៀត​ផង។ ទង្វើ​ទាំង​នេះ បាន​ធ្វើ​អោយ​មាន​ប្រតិកម្ម​របស់​មហាជន​កាន់​តែ​ច្រើន និង​កាន់​តែ​កំរោល​ឡើង​នៅ​ទូទាំង​ផ្ទៃ​ប្រទេស៕
***********
10	តើ​រឿងរ៉ាវ​ព្រះបាទ​ត្រសក់ផ្អែម ជា​រឿង​ពិត ឬ​រឿង​ប្រឌិត? (ភាគ​១៩)

11	ប្រសិន​បើ​រឿងរ៉ាវ​ព្រះបាទ​ត្រសក់ផ្អែម ជា​ព្រឹត្តិការណ៍​ប្រវត្តិសាស្ត្រ​ពិត​មែន​នោះ ព្រះ​រាជវង្ស​នៃ​ប្រទេស​កម្ពុជា នា​ពេល​បច្ចុប្បន្ន​នេះ មិន​ជាប់​ពូជ​ពង្ស​វង្ស​ត្រកូល​ជាមួយ​ព្រះមហាក្សត្រ​អ្នក​សាង​ប្រាសាទ​អង្គរ ដ៏​ល្បីល្បាញ និង​ដ៏​អង់​អាច​ក្លាហាន​នោះ​ទេ ក៏ប៉ុន្តែ គឺ​ជា​សែស្រឡាយ​របស់​អ្នក​ដាំ​ត្រសក់ ហើយ​ដែល​ជា​ឃាតក​សម្លាប់​ព្រះមហាក្សត្រ​ផង។
12	តើ​រឿងរ៉ាវ​ព្រះបាទ​ត្រសក់ផ្អែម ជា​រឿង​ពិត ឬ​រឿង​ប្រឌិត? សូម​អញ្ជើញ​លោក​អ្នក​នាង​ស្តាប់​ការ​រៀបរាប់​របស់ លោក ជុន ច័ន្ទបុត្រ ដូច​ត​ទៅ៖
13	ខ១. ព្រះបាទ​ត្រសក់ផ្អែម (ឆ្នាំ​១៣៣៦-ឆ្នាំ​១៣៤០)
14	វិបត្តិ​សាសនា​ដែល​អូស​បន្លាយ​យូរ​អង្វែង​នៅ​ភាគ​ខាង​ចុង​នៃ​សម័យ​អង្គរ ហើយ​ដែល​មាន​ប្រតិកម្ម​ជះ​កំសួល​ជា​អំពើ​អាក្រក់​ទៅ​លើ​គ្នា​ទៅ​វិញ​ទៅ​មក ជួន​កាល​ព្រះពុទ្ធ​សាសនា​ប៉ះពារ​ទៅ​លើ​ព្រហ្មញ្ញ​សាសនា ហើយ​ភាគ​ច្រើន​ខាង​ព្រហ្មញ្ញ​សាសនា បាន​បំផ្លាញ​ព្រះពុទ្ធ​សាសនា ដែល​មាន​អ្នក​គោរព​បូជា​កាន់​តែ​ច្រើន​លើសលប់​ណាស់​ទៅ​ហើយ​នៅ​ក្នុង​ប្រទេស​នោះ បាន​ជំរុញ​ប្រទេស​កម្ពុជា អោយ​ធ្លាក់​ចូល​ក្នុង​វិបត្តិ​ផ្ទៃ​ក្នុង​មួយ​យ៉ាង​ធំ ដោយ​ប្រវត្តិសាស្ត្រ​ជាតិ​ត្រូវ​កាត់​ផ្តាច់​មួយ​រយៈ​កាល ហើយ​ភ្ជាប់​មក​វិញ​ដោយ​ព្រឹត្តិការណ៍​ប្ដូរ​រាជវង្ស ពី​វង្ស​វរ្ម័ន មក​វង្ស​ត្រសក់ផ្អែម ដែល​អ្នក​ស្រាវជ្រាវ និង​ប្រវត្តិវិទូ​ភាគ​ច្រើន​យល់​ថា នេះ​ជា​បដិវត្តន៍​ខាង​នយោបាយ និង​ខាង​សាសនា​របស់​នាយ​ត្រសក់ផ្អែម។
15	ចាប់​ពី​ដំណាក់​កាល​នេះ​មក សិលាចារឹក​ដែល​ជា​ប្រភព​ឯកសារ​ដ៏​សំខាន់ ក្នុង​ការ​កត់ត្រា​ព្រឹត្តិការណ៍​ប្រវត្តិសាស្ត្រ​ខ្មែរ​លែង​មាន​ទៀត​ហើយ យើង​ពឹង​ផ្អែក​តែ​ទៅ​លើ​ឯកសារ​ព្រះរាជ​ពង្សាវតារ ដែល​ត្រូវ​បាន​ចងក្រង​ឡើង​នៅ​សតវត្សរ៍​ទី​១៨ និង​ទី​១៩ ទៅ​តាម​ការ​និយាយ​បន្ត​គ្នា ឬ​ទន្ទេញ​ចាំ​មាត់ និង​លើ​អត្ថបទ​បុរាណ​ខ្លះ ដែល​ពី​ដើម​គេ​តម្កល់​ទុក​ក្នុង​ក្រុង​ឧដុង្គ ដែល​ពោរពេញ​ទៅ​ដោយ​ភាព​ច្របូកច្របល់​ទាំង​លំដាប់​ព្រះមហាក្សត្រ ទាំង​កាល​បរិច្ឆេទ។
16	មក​ដល់​ពេល​នេះ យើង​សង្កេត​ឃើញ​ថា អ្នក​ប្រវត្តិវិទូ​ភាគ​ច្រើន​បាន​យល់​ស្រប​គ្នា ដាក់​ព្រះបាទ​ត្រសក់ផ្អែម អោយ​សោយរាជ្យ​បន្ត​ផ្ទាល់​ពី​ព្រះបាទ​ជ័យវរ្ម័នទី៩ ឬ​ព្រះសីហនុ​រាជ។
17	រឿងរ៉ាវ​ព្រះបាទ​ត្រសក់ផ្អែម​នេះ មាន​លក្ខណៈ​បែប​រឿង​ព្រេង​និទាន​តំណាល​តៗ​គ្នា ជា​ជាង​រឿងរ៉ាវ​ដែល​ឆ្លុះ​បញ្ចាំង​ព្រឹត្តិការណ៍​ប្រវត្តិសាស្ត្រ​ដែល​កើត​មាន​ពិត។ ម្យ៉ាង​ទៀត រឿង​អ្នក​ចម្ការ​ដាំ​ត្រសក់ ហើយ​ត្រូវ​បាន​គេ​លើក​អោយ​សោយរាជ្យ​បន្ទាប់​ពី​បាន​សម្លាប់​ព្រះមហាក្សត្រ​គ្រង​រាជ្យ ដែល​បាន​ទៅ​លួច​បេះ​ត្រសក់​នេះ មិន​មែន​កើត​មាន​តែ​ក្នុង​ប្រទេស​កម្ពុជា ទេ។ រឿង​ស្រដៀង​គ្នា​នេះ ក៏​មាន​គេ​កត់ត្រា​ទុក​ថា​កើត​មាន​នៅ​ប្រទេស​ភូមា ឬ​ដែល​បច្ចុប្បន្ន​ហៅ​ថា​ប្រទេស​មីយ៉ាន់ម៉ា នោះ​ដែរ។
18	គ្រាន់​តែ​នៅ​ប្រទេស​ភូមា គេ​អះអាង​ថា រឿង​នេះ​កើត​ឡើង​នៅ​ចុង​សតវត្សរ៍​ទី​១០ ឯ​នៅ​កម្ពុជា គេ​អះអាង​ថា​កើត​ឡើង​នៅ​សតវត្សរ៍​ទី​១៤។ កសិករ​ដាំ​ត្រសក់​នៅ​ភូមា នោះ​មាន​ឈ្មោះ​ថា ញ៉ោងអ៊ូ សយាហាន់ (Nyaung-u Sawrahan)។ ឯ​ព្រះបាទ​ធៀនកូ (Theinkho) ដែល​ជា​ព្រះរាជា​ដែល​កំពុង​សោយរាជ្យ​នោះ ដោយ​ចង់​សាកល្បង​មើល​ថា តើ​កសិករ ញ៉ោងអ៊ូ សយាហាន់ ប្រាកដ​ជា​ចាំ​ថែរក្សា​ចម្ការ​អោយ​បាន​គត់​ហ្មត់​សម្រាប់​ទុក​ថ្វាយ​ព្រះអង្គ ឬ​យ៉ាង​ណា​នោះ ព្រះអង្គ​ក៏​លប​ចូល​ទៅ​ក្នុង​ចម្ការ​នោះ​ក្នុង​ពេល​យប់​ងងឹត។ ញ៉ោងអ៊ូ សយាហាន់ គិត​ស្មាន​ថា​ជា​ចោរ​លួច​ត្រសក់ ក៏​សម្លាប់​ព្រះរាជា​ក្លែង​ខ្លួន​នោះ​ទៅ។ បន្ទាប់​មក ក្រុម​នាម៉ឺន​សព្វ​មុខ​មន្ត្រី​នៃ​ព្រះបរមរាជវាំង​នៃ​ប្រទេស​ភូមា ក៏​ព្រមព្រៀង​គ្នា​លើក​កសិករ​ដាំ​ត្រសក់​នោះ អោយ​សោយរាជ្យ​ជំនួស​ទៅ។
19	នៅ​ឯ​កម្ពុជា កសិករ​ដាំ​ត្រសក់​ដែល​ក្រោយ​មក​ត្រូវ​គេ​លើក​តម្កើង​អោយ​ទៅ​ជា​ព្រះមហាក្សត្រ​ព្រះបាទ​ត្រសក់ផ្អែម នោះ ត្រូវ​គេ​តំណាល​ថា មាន​នាម​ដើម​ថា ពញាជ័យ ត្រូវ​ជា​បង​របស់ ពញាសួស។ ត្រសក់​របស់​គាត់​ល្បី​សព្វ​សាយ​ថា​មាន​រសជាតិ​ផ្អែម​ពិសេស។ ក្រោយ​ពី​បាន​បេះ​ត្រសក់​យក​ទៅ​ថ្វាយ​ព្រះរាជា ហើយ​ត្រូវ​បាន​ព្រះអង្គ​សព្វ​ព្រះរាជ​ហឫទ័យ​យ៉ាង​ខ្លាំង​មក ព្រះរាជា​ក៏​បាន​ប្រទាន​លំពែង​ស័ក្តិសិទ្ធិ​មួយ​ដល់​នាយ​ត្រសក់ផ្អែម ដើម្បី​ទុក​ការពារ​ចម្ការ ហើយ​បាន​ដាក់​បញ្ជា​ថា កុំ​អោយ​នាយ​ត្រសក់ផ្អែម បេះ​ត្រសក់​នេះ​លក់ដូរ ឬ​អោយ​ទៅ​អ្នក​ណា​អោយ​សោះ។
20	យប់​មួយ ដើម្បី​សាកល្បង​មើល​ថា តើ​នាយ​ត្រសក់ផ្អែម មាន​ភក្តី​ភាព​ចំពោះ​ព្រះ​បន្ទូល​របស់​ព្រះអង្គ ឬ​ក៏​អត់​នោះ ព្រះមហាក្សត្រ​ក៏​បាន​លប​ចូល​ទៅ​ក្នុង​ចម្ការ​ត្រសក់​របស់​នាយ​ត្រសក់ផ្អែម។ នាយ​ត្រសក់ផ្អែម ឃើញ​មនុស្ស​ចូល​ចម្ការ គិត​ថា​ជា​ចោរ ក៏​ចោល​លំពែង ហើយ​ត្រូវ​ព្រះមហាក្សត្រ​សុគត​ទៅ។
21	ដោយ​ព្រះមហាក្សត្រ​អង្គ​នេះ​ពុំ​មាន​ព្រះរាជបុត្រ​នឹង​សោយរាជ្យ​ស្នង ហើយ​ដោយ​យល់​ថា ពញាជ័យ នេះ ជា​អ្នក​មាន​បុណ្យ​ផង អស់​សេនាបតី​មន្ត្រី​ទាំង​ពួង ក៏​អញ្ជើញ​គាត់​អោយ​ឡើង​សោយរាជ្យ​ដែល​មាន​ព្រះនាម​ក្នុង​រាជ្យ​ថា ព្រះបាទ​សម្ដេច​ព្រះរាជ​ឱង្ការ ព្រះ​បរម​រាជា​ធិរាជជ័យ។
22	ក៏ប៉ុន្តែ ទោះ​ជា​យ៉ាង​ណា​ក៏ដោយ អ្នក​ស្រាវជ្រាវ និង​ប្រវត្តិវិទូ​មួយ​ចំនួន បាន​ចាត់​ទុក​ថា ដំណើរ​រឿង​តា​ត្រសក់ផ្អែម ដែល​ជា​ឃាតក​សម្លាប់​ព្រះមហាក្សត្រ ហើយ​ត្រូវ​គេ​លើក​អោយ​ឡើង​សោយរាជ្យ​នេះ មាន​ចរិត​ជា​លក្ខណៈ​រឿង​ប្រឌិត​ជាង​ការ​ពិត​ប្រវត្តិសាស្ត្រ។ ផ្លែ​ត្រសក់​នោះ ទោះ​ជា​មាន​រសជាតិ​ពិសេស​បែប​ណា ក៏​ព្រះមហាក្សត្រ​ក៏​មិន​សោយ​តែ​មួយ​អង្គ​ឯង​អស់​ត្រសក់​មួយ​ចម្ការ រហូត​ដល់​ទៅ​លប​យាង​ចូល​ទៅ​ឃ្លាំ​មើល​សកម្មភាព​របស់​នាយ​ត្រសក់ផ្អែម​ទាំង​យប់​អាធ្រាត្រ​នោះ​ដែរ។
23	ម្យ៉ាង​ទៀត ជា​ព្រះមហាក្សត្រ ព្រះអង្គ​មាន​សេនា​អាមាត្យ​មេនំមេនាង​ឆ្វេង​ស្តាំ ដែល​ព្រះអង្គ​អាច​ចាត់​អោយ​លប​ចូល​ចម្ការ​បាន ដោយ​មិន​ចាំបាច់​បំពេញ​ព្រះរាជកិច្ច​ឃ្លាំ​មើល​សកម្មភាព​តា​ត្រសក់ផ្អែម​ដោយ​ព្រះអង្គ​ផ្ទាល់​នោះ​ទេ។
24	អតីត​អ្នក​គ្រប់គ្រង​ប្រទេស​កម្ពុជា ម្នាក់​នា​សម័យ​អាណានិគម​និយម មាន​ជំនឿ​យ៉ាង​មុតមាំ​ថា ព្រឹត្តិការណ៍​សម្លាប់​ព្រះមហាក្សត្រ​នោះ អាច​ជា​រឿង​អាថ៌កំបាំង​ដ៏​ធំ​មួយ។
25	លោក អាដឺមាត ឡឺក្លែរ (Adhémard Léclére) អតីត​រ៉េស៊ីដង់​បារាំង ប្រចាំ​ប្រទេស​កម្ពុជា ផ្តល់​ការ​វិភាគ​ថា អ្នក​ធ្វើ​ឃាត​ព្រះមហាក្សត្រ​អាច​មិន​មែន​ជា​តា​ត្រសក់ផ្អែម​ទេ តែ​អាច​ជា​ស្នាដៃ​របស់​ពួក​នាម៉ឺន​ក្នុង​វាំង គេ​គ្រាន់​តែ​ធ្វើ​ឃាត​ព្រះអង្គ​នៅ​ក្នុង​ចម្ការ​ត្រសក់។ លោក ឡឺក្លែរ បន្ត​ថា ការ​ធ្វើ​ឃាត​ព្រះមហាក្សត្រ​នេះ អាច​ជា​ការ​ធ្វើ​បដិវត្តន៍​មួយ​ខាង​សាសនា ប្រឆាំង​នឹង​អ្នក​កាន់​ព្រហ្មញ្ញ​សាសនា​ពី​សំណាក់​អ្នក​កាន់​ព្រះពុទ្ធ​សាសនា។ លោក​លើក​ហេតុផល​ថា នា​ដំណាក់​កាល​នោះ មន្ត្រី​ធំៗ​នៃ​ព្រះបរមរាជវាំង បាន​ទទួល​យក​ព្រះពុទ្ធ​សាសនា​ទៅ​ហើយ លើក​លែង​តែ​ព្រះរាជវង្សានុវង្ស​ទេ ដែល​នៅ​កាន់​ព្រហ្មញ្ញ​សាសនា។ លោក ឡឺក្លែរ សន្និដ្ឋាន​ថា ប្រាកដ​ជា​មាន​ការ​សមគំនិត​គ្នា​រវាង​មន្ត្រី​ក្នុង​វាំង ក្នុង​ការ​សម្លាប់​ព្រះមហាក្សត្រ​ដែល​កាន់​ព្រហ្មញ្ញ​សាសនា ដើម្បី​តែង​តាំង​ព្រះរាជា​ថ្មី​ដែល​កាន់​ព្រះពុទ្ធ​សាសនា​វិញ។
26	នេះ គឺ​ជា​ទស្សនៈ​របស់​អ្នក​ស្រាវជ្រាវ​មួយ​ចំនួន ក៏ប៉ុន្តែ​បើ​ផ្អែក​លើ​ពង្សាវតារ​នៃ​ប្រទេស​កម្ពុជា វិញ បន្ទាប់​ពី​ឡើង​សោយរាជ្យ​ហើយ ព្រះបាទ​ត្រសក់ផ្អែម ទ្រង់​បាន​រៀប​អភិសេក​ជាមួយ​ព្រះរាជ​បុត្រី​នៃ​ព្រះបាទ​ជ័យវរ្ម័នទី៩ ជា​មហេសី ហើយ​ថ្វាយ​ព្រះនាម​ថា សម្ដេច​ព្រះ​ភគវតី​សិរី​ចន្ទ្រា​មហាក្សត្រី ដោយ​មាន​ព្រះរាជ​បុត្រា​ពីរ​ព្រះអង្គ គឺ​ព្រះបាទ​បរមនិព្វាន្តបាទ និង​ព្រះបាទ​សុទ្ឋានរាជា៕
***********
10	អង្គការ​សហព័ន្ធ​និស្សិត​បញ្ញវន្ត​កម្ពុជា​រក្សា​ជំហរ​ធ្វើ​បាតុកម្ម​មុខ​ទូត​វៀតណាមដដែល​

11	អង្គការ​សហព័ន្ធ​និស្សិត​បញ្ញវន្ត​កម្ពុជា ប្រកាស​នៅ​ថ្ងៃ​ទី​៦ កក្កដា ថា ខ្លួន​នៅ​តែ​រក្សា​ជំហរ​ដាច់ខាត​ថា នឹង​ធ្វើ​បាតុកម្ម​មុខ​ស្ថាន​ទូត​វៀតណាម​ដដែល ទោះបី​អាជ្ញាធរ​រាជធានី​ភ្នំពេញ មិន​អនុញ្ញាត​ក៏ដោយ។
12	អង្គការ​សហព័ន្ធ​និស្សិត​បញ្ញវន្ត​កម្ពុជា លោក ម៉ៅ ពិសេស អះអាង​នៅ ថ្ងៃ​ទី​៦ កក្កដា ថា ក្រុម​និស្សិត បញ្ញវន្ត រួម​ទាំង​ព្រះសង្ឃ​ប្រមាណ​ ១០០​នាក់​និង​អង្គ នឹង​ទៅ​ធ្វើ​បាតុកម្ម​តាម​ការ​គ្រោង​ទុក ​គឺ​នៅ​ថ្ងៃ​ទី​៨ ​កក្កដា ខាងមុខ។
13	លោក​ថា ការ​ធ្វើ​បាតុកម្ម​អហិង្សា​នោះ គឺ​ដើម្បី​ទាមទារ​ឲ្យ​មន្ត្រី​ស្ថានទូត​វៀតណាម ទទួល​ស្គាល់​ថា ទឹក​ដី​កម្ពុជា​ក្រោម ជា​អតីត​ទឹក​ដីខ្មែរ។
14	ការអះអាង​នេះ​ធ្វើ​ឡើង​បន្ទាប់​ពី​អាជ្ញាធរ​ភ្នំពេញ ផ្ញើ​លិខិត​​មួយ​ច្បាប់​ ចុះ​ថ្ងៃ​​ទី​​៥ កក្កដា ឆ្លើយ​តប​ទៅ​នឹង​អង្គការ​សហព័ន្ធ​និស្សិត​បញ្ញវន្ត​កម្ពុជា បញ្ជាក់​ពី​មូលហេតុ​មិន​ឲ្យ​ធ្វើ​បាតុកម្ម​នោះ ដោយ​សំអាង​មូលហេតុ​ថា អាច​បង្ក​ឲ្យ​មាន​​បញ្ហា​សន្តិសុខ សុវត្ថិភាព ប៉ះពាល់​​របៀប​រៀបរយ​សាធារណៈ និង​​កក​ស្ទះ​ចរាចរណ៍​៕
***********
10	ការ​គ្រប់គ្រង​របស់​សៀម​លើ​ប្រទេស​កម្ពុជា (ភាគ​២០)

11	នា​ពាក់​កណ្ដាល​ទី​ពីរ​នៃ​សតវត្ស​ទី​១៤ ក្រោយ​ការ​គ្រងរាជ្យ​របស់​ព្រះបាទ​ត្រសក់ផ្អែម ប្រទេស​កម្ពុជា បាន​ធ្លាក់​នៅ​ក្រោម​ការ​គ្រប់គ្រង​របស់​ប្រទេស​សៀម អស់​រយៈកាល​ជាង​មួយ​ឆ្នាំ។ គឺ​ក្នុង​គ្រា​នោះ​ហើយ ដែល​សៀម បាន​លួច​យក​ទ្រព្យ​សម្បត្តិ​មាន​តម្លៃ ព្រម​ទាំង​ឯកសារ​សព្វសារពើ​យក​ទៅ​ស្រុក​សៀម។
12	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀបរាប់​ជូន​នូវ​ព្រឹត្តិការណ៍​ប្រវត្តិសាស្ត្រ​នានា ដែល​នាំ​អោយ​ប្រទេស​កម្ពុជា ធ្លាក់​ក្នុង​កណ្ដាប់​ដៃ​សៀម​នេះ៖
13	ឯកសារ​ដែល​រៀបរាប់​ពី​ស្ដេច​ដែល​សោយរាជ្យ​បន្ត​ពី​ព្រះបាទ​ត្រសក់ផ្អែម ក៏​មាន​ភាព​ច្របូកច្របល់​ណាស់​ដែរ ហើយ​យើង​ឃើញ​ថា​មាន​ខុស​គ្នា​ដល់​ទៅ​ចំនួន​ប្រាំ​រាជ្យ​ស្ដេច​ផែនដី។ ឯកសារ​ខ្លះ​បញ្ជាក់​ថា ស្ដេច​សោយរាជ្យ​ស្នង​ព្រះបាទ​ត្រសក់ផ្អែម គឺ​ព្រះបាទ​ពញាសួស (ប្អូន​ត្រសក់ផ្អែម) រួច​បន្ត​ទៅ​ព្រះបាទ​សិរីវិចក្រ (កូន​ត្រសក់ផ្អែម) រួច​បន្ត​ទៅ​ផែនដី​ព្រះលំពង់ (កូន​សិរីវិចក្រ) រួច​ត​ទៅ​ដែនដី​ព្រះរាជឱង្ការ (កូន​ព្រះលំពង់) រួច​បន្ត​មក​ដែនដី​ព្រះស៊ិរិយោពណ៌ ជា​កូន​ព្រះឱង្ការ។ រួច​ទើប​មក​ដល់​រាជ្យ​ព្រះបាទ​និព្វាន្តចក្រ ដែល​ឯកសារ​នោះ​បាន​បញ្ជាក់​ថា ជា​កូន​សុរិយោពណ៌។ ប៉ុន្តែ​ឯកសារ​ស្ទើរ​តែ​ទាំងអស់​បាន​បញ្ជាក់​ថា ស្ដេច​ដែល​សោយរាជ្យ​បន្ត​ពី​ព្រះបាទ​ត្រសក់ផ្អែម គឺ​ព្រះរាជបុត្រ​របស់​ព្រះអង្គ​ដែល​គេ​បាន​ស្គាល់​ព្រះ​មរណនាម​ថា ព្រះបាទ​និព្វាន្តបាទ ឬ​និព្វាន្តចក្រ ដែល​បាន​ឡើង​សោយរាជ្យ​នៅ​ឆ្នាំ​១៣៤០ នៃ​គ្រិស្ដសករាជ។
14	ព្រះអង្គ​ទ្រង់​គ្រប់គ្រង​ប្រទេស​បន្ត​ពី​ព្រះបិតា​ព្រះអង្គ​ដោយ​សុខសាន្ត ដោយ​បាន​ចង​សម្ព័ន្ធ​មេត្រីភាព​យ៉ាង​ល្អ​ជាមួយ​ប្រទេស​ជិត​ខាង គឺ​ប្រទេស​ឡាវ សៀម យួន​តុងកឹង និង​នគរ​ចំប៉ា។ ប៉ុន្តែ​គួរ​កត់​សម្គាល់​ថា តាំង​ពី​ប្ដូរ​រាជវង្ស​ពី​វង្ស​វរ្ម័ន មក​វង្ស​ត្រសក់ផ្អែម គឺ​ចាប់​តាំង​ពី​រាជវង្ស​ព្រះបាទ​ត្រសក់ផ្អែម និង​រាជ្យ​ព្រះនិព្វាន្តបាទ ជា​ព្រះរាជបុត្រ​ព្រះអង្គ​នេះ​មក ប្រទេស​ខ្មែរ ហាក់​បាត់​បង់​ភាព​ជា​ម្ចាស់​ទាំង​ស្រុង​លើ​ទឹក​ដី​ភាគ​ខាង​លិច​របស់​ខ្លួន ដែល​មាន​ជនជាតិ​សៀម ចូល​មក​លុក​លុយ និង​រស់នៅ​នោះ។ ព្រះបាទ​និព្វាន្តបាទ ទ្រង់​សោយរាជ្យ​បាន​រយៈ​កាល​ជាង​ប្រាំ​ឆ្នាំ ក៏​ទ្រង់​ប្រឈួន ហើយ​ទ្រង់​សោយ​ទិវង្គត​ទៅ​នៅ​ក្នុង​ឆ្នាំ​១៣៤៦ នៃ​គ្រិស្ដសករាជ។
15	ក្រោយ​ពី​ព្រះបាទ​និព្វាន្តបាទ ឬ​និព្វាន្តចក្រ ទ្រង់​បាន​សោយ​ទិវង្គត​ទៅ ព្រះរាជវង្សានុវង្ស​សេនាបតី​មន្ត្រី​ទាំង​ពួង បាន​ជ្រើស​រើស​ព្រះរាជ​បុត្រា​ពៅ​របស់​ព្រះបាទ​ត្រសក់ផ្អែម ព្រះអនុជ​របស់​ព្រះនិព្វាន្តបាទ ព្រះនាម​ព្រះសុទ្ឋានរាជា អោយ​ឡើង​គ្រង​រាជ្យ​ស្នង​ព្រះអង្គ ដោយ​យក​នគរធំ​ជា​រាជធានី​ដដែល។ ប៉ុន្តែ​បាន​តែ​រយៈ​កាល​៣​ខែ​ប៉ុណ្ណោះ គឺ​មិន​ទាន់​ទាំង​បាន​រៀបចំ​ពិធី​រាជាភិសេក និង​ធ្វើ​បុណ្យ​ព្រះ​ជេដ្ឋា ផង ព្រះអង្គ​ក៏​ទ្រង់​អាពាធ ហើយ​សុគត​ទៅ​ទៀត​នៅ​ក្នុង​ឆ្នាំ​១៣៤៦ នៃ​គ្រិស្ដសករាជ​ដដែល​នោះ។
16	ក្រោយ​ពី​ព្រះបាទ​សុទ្ឋានរាជា ទ្រង់​សោយ​ទិវង្គត​ទៅ ព្រះរាជបុត្រ​របស់​ព្រះអង្គ​ព្រះនាម​លំពង្សរាជា ទ្រង់​ឡើង​គ្រងរាជ្យ​ស្នង​ព្រះបិតា​នៅ​ឆ្នាំ​១៣៤៦ នៃ​គ្រិស្ដសករាជ នៅ​រាជធានី​អង្គរធំ។ ប៉ុន្តែ​ឯកសារ​ខ្លះ​ថា ព្រះ​លំពង្សរាជា នេះ​ជា​ព្រះរាជបុត្រ​របស់​ព្រះនិព្វាន្តបាទ ជា​បង​របស់​ព្រះសុទ្ឋានរាជា ទៅ​វិញ។
17	ក្នុង​រាជ្យ​របស់​ព្រះអង្គ នគរ​កម្ពុជា មាន​ចំបាំង​រាំង​ជល់​យ៉ាង​ធំ​ជាមួយ​នឹង​សៀម ដែល​មាន​ស្ដេច​រាមាធិបតី ជា​ប្រមុខ​ដែល​បាន​ប្ដូរ​រាជធានី​ពី​សុខោទ័យ អតីត​ទឹក​ដី​ខ្មែរ រុល​ចូល​មក​មុខ​តាំង​រាជធានី​ថ្មី​នៅ​ព្ឋយុធ្យា រួច​លើក​ទ័ព​មក​ឡោមព័ទ្ធ​អង្គរ។ ប៉ុន្តែ​ក្នុង​គ្រា​ដំបូង​នៃ​សង្គ្រាម​នេះ ទ័ព​សៀម ត្រូវ​ទទួល​បរាជ័យ​យ៉ាង​ដំណំ ដោយសារ​ទ័ព​ខ្មែរ​ក្រោម​បញ្ជា​ការ​ព្រះ​មហា​ឧបរាជ ព្រះនាម​សុរិយោទ័យ ព្រះអនុជ​របស់​ព្រះលំពង្សរាជា វាយ​កម្ទេច​បែក​ខ្ចាត់ខ្ចាយ​ដក​ថយ​ទៅ​វិញ។
18	ចំណែក​ព្រះលំពង្សរាជា ឃើញ​ដូច្នោះ ក៏​មាន​គំនិត​ធ្វេស​ប្រហែស​មាក់ងាយ​សត្រូវ នឹក​គិត​ថា​សត្រូវ​មិន​អាច​ធ្វើ​អ្វី​មហា​នគរ​បាន​ទៀត ក៏​ទ្រង់​បញ្ជា​រំសាយ​កងទ័ព​អោយ​ត្រឡប់​ទៅ​កាន់​លំនៅឋាន​រៀង​ខ្លួន​វិញ។ មិន​យូរ​ប៉ុន្មាន សៀម ក៏​លើក​ទ័ព​ធំ​មក​ម្តង​ទៀត ដោយ​មិន​អោយ​ខ្មែរ​ដឹង​ជា​មុន។ ឯ​ខាង​រាជធានី​អង្គរ​វិញ លុះ​ដឹង​ថា​សៀម លើក​ទ័ព​មក​ជា​ថ្មី​ម្តង​ទៀត​ហើយ ខ្មែរ​នឹង​កេណ្ឌ​ក៏​មិន​ទាន់ ព្រះបាទ​លំពង្សរាជា ក៏​អោយ​ដេញ​រាស្ត្រ​ទាំងអស់​ចូល​ក្នុង​កំផែង​មហា​នគរ ហើយ​កេណ្ឌ​ពល​អោយ​ការពារ។ ក្នុង​សង្គ្រាម​លើក​នេះ ទ័ព​សៀម បាន​ឡោមព័ទ្ធ​ក្រុង​អង្គរ​អស់​រយៈពេល​មួយ​ឆ្នាំ​ប្រាំ​ខែ។ ទ័ព​ជំនួយ​ខ្មែរ​ដែល​មក​ពី​ទិស​ផ្សេងៗ មក​ជួយ​ក្រុង​អង្គរ​ដែរ ប៉ុន្តែ​ដោយ​មក​ពុំ​ស្មើ​គ្នា ក៏​ត្រូវ​ទទួល​បរាជ័យ។ ឯ​ខាង​សៀម វិញ ចេះ​តែ​បញ្ជូន​ទ័ព​បន្ថែម​កម្លាំង​ជានិច្ច។ ទីបំផុត ព្រះបាទ​លំពង្សរាជា ដោយ​ព្រួយ​ព្រះទ័យ​ខ្លាំង ក៏​ប្រឈួន ហើយ​សោយ​ទិវង្គត​ទៅ។ ព្រះ​មហាឧបរាជ​សុរិយោទ័យ ជា​ប្អូន ក៏​ដឹក​នាំ​ទ័ព​ប្រយុទ្ធ​បន្ត​ទៅ​ទៀត។ ប៉ុន្តែ​នៅ​ទី​អវសាន ទ័ព​សៀម វាយ​ទម្លាយ​ទ្វារ​ទិស​ខាង​កើត​បាន ព្រះ​មហា​ឧបរាជ​ក៏​សុគត​ក្នុង​សង្គ្រាម​នោះ​ទៅ​ទៀត ហើយ​រាជធានី​អង្គរ ក៏​ត្រូវ​ធ្លាក់​ទៅ​ក្នុង​កណ្ដាប់​ដៃ​សៀម នៅ​ឆ្នាំ​១៣៥២ ឯកសារ​ខ្លះ​ថា​ឆ្នាំ​១៣៥៣ នោះ​ទៅ។
19	ក្រោយ​ទទួល​បាន​ជ័យជម្នះ​ហើយ ស្ដេច​សៀម​រាមា​ធិបតី បាន​រៀប​អភិសេក​បុត្រា​ព្រះនាម​ចៅបាសាត អោយ​ឡើង​សោយរាជ្យ​នៅ​ក្រុង​អង្គរ ហើយ​តែងតាំង​ចៅហ្វាយ​ខេត្ត​ជាតិ​សៀម អោយ​ត្រួតត្រា​ខេត្ត​ខ្មែរ​ទាំង​ឡាយ​នៅ​ភាគ​ខាង​លិច ដូចជា បស្ចិមបុរី នគររាជ​សីមា (លលៃ) ដែល​គេ​ទន្ទ្រាន​យក​បាន​ក្នុង​ពេល​វាយ​លុក​ក្រុង​អង្គរ​នោះ ហើយ​ខេត្ត​មួយ​ចំនួន​ត្រូវ​សៀម យក​ផ្តាច់​តាំង​ពី​ពេល​នោះ​មក ហើយ​ស្ដេច​សៀម​អង្គ​នេះ​បាន​ត្រឡប់​ទៅ​ក្រុង​ព្ឋយុធ្យា វិញ ដោយ​បាន​កៀរ​រាស្ត្រ​ខ្មែរ​ប្រមាណ​មួយ​សែន​គ្រួសារ​ជា​ឈ្លើយ​នាំ​យក​ទៅ ក្នុង​នោះ​ចាត់​ខ្មែរ​មួយ​ម៉ឺន​នាក់ អោយ​ដឹក​ជញ្ជូន​ទ្រព្យ​សម្បត្តិ​មាន​តម្លៃ ដូចជា មាស​ពេជ្រ កែវកង កន្ទេល​មាស កន្ទេល​ប្រាក់ គម្ពីរ​ដីកា​ឯកសារ​សំខាន់ៗ​សព្វសារពើ នាំ​យក​ទៅ​ស្រុក​សៀម ថែម​ទៀត​ផង៕
***********
10	ការ​ឈ្លាន​ពាន​របស់​សៀម​មក​លើ​ប្រទេស​កម្ពុជា (ភាគ​២១)

11	នៅ​ចុង​សតវត្ស​ទី​១៤ ប្រទេស​សៀម បាន​ដណ្ដើម​កាន់​កាប់​ក្រុង​អង្គរ មួយ​លើក​ជា​ពីរ​លើក។ ប្រការ​ដែល​ធ្វើ​អោយ​ខ្មែរ​ចាញ់​ដៃ​សៀម ដូច្នេះ មួយ​ផ្នែក​មក​ពី​ល្បិច​ស្ម័គ្រ​ស្លាប់​របស់​ពួក​សៀម ដែល​ធ្វើ​យ៉ាង​ណា​អោយ​តែ​វាយ​ដណ្ដើម​យក​កម្ពុជា បាន និង​មួយ​ផ្នែក​ទៀត​មក​ពី​ខ្មែរ​ឆាប់​ជឿ​ទុក​ចិត្ត​ល្បិច​បោកប្រាស់​របស់​ខ្មាំង​សត្រូវ​ផង។
12	លោក ជុន ច័ន្ទបុត្រ សូម​រៀបរាប់​ជូន​លោក​អ្នក​នាង​នូវ​ព្រឹត្តិការណ៍​ប្រវត្តិសាស្ត្រ​ទាំង​នេះ​ដូច​ត​ទៅ៖
13	ក្នុង​ពេល​ដែល​មហា​នគរ​ធ្លាក់​ទៅ​ក្នុង​កណ្ដាប់​ដៃ​សៀម លើក​ទី​១​នេះ សៀម បាន​កាន់​កាប់ និង​គ្រប់គ្រង​ប្រទេស​កម្ពុជា អស់​រយៈពេល​ជាង ៤​ឆ្នាំ គឺ​ពី​ឆ្នាំ​១៣៥៣ ដល់​ឆ្នាំ​១៣៥៧។ ឯកសារ​ខ្លះ​ថា​រយៈពេល ៦​ឆ្នាំ ហើយ​ពេល​នោះ ព្រះ​រាមា​ធិបតី​ស្ដេច​សៀម បាន​ដាក់​បុត្រា​ខ្លួន​បី​នាក់​អោយ​សោយរាជ្យ​បន្តបន្ទាប់​គ្នា​នៅ​ក្រុង​អង្គរ គឺ​ចៅ​បាសាត ដែល​សោយរាជ្យ​បាន​ប្រមាណ​ជាង​មួយ​ឆ្នាំ ហើយ​ឈឺ​សុគត​ទៅ។ ចៅ​បាអាត សោយរាជ្យ​បាន​ប្រមាណ​ជាង​មួយ​ឆ្នាំ​ដែរ ហើយ​ឈឺ​សុគត​ទៅ​ទៀត។ ហើយ​បុត្រា​ទី​៣ គឺ​ចៅ​កំបង់ពិសី ដែល​សោយរាជ្យ​បាន​តែ​ប៉ុន្មាន​ខែ​ប៉ុណ្ណោះ ក៏​សុគត​ក្នុង​សង្គ្រាម​ជាមួយ​ខ្មែរ ដែល​ក្រោក​រំដោះ​ជាតិ​ក្រោម​ការ​ដឹក​នាំ​របស់​ព្រះ​សុរិយោវង្ស។
14	ព្រះបាទ​សុរិយោវង្ស ជា​ព្រះអនុជ​របស់​ព្រះបាទ​លំពង្សរាជា ដែល​ទ្រង់​ចេញ​ទៅ​កេណ្ឌ​ទ័ព​មក​ជួយ​ក្រុង​អង្គរ ក្នុង​ពេល​ដែល​សៀម ឡោមព័ទ្ធ​រាជធានី​អង្គរ​នោះ។ លុះ​វាយ​ចាញ់​សៀម ហើយ ព្រះអង្គ​ទ្រង់​បាន​ភៀស​ព្រះ​កាយ​ទៅ​ស្នាក់នៅ​ប្រទេស​ឡាវ "ឡាន​សាង"។
15	ពេល​ដែល​ដឹង​ថា ក្រុង​អង្គរ បាន​ធ្លាក់​ទៅ​ក្នុង​កណ្ដាប់​ដៃ​សៀម ហើយ ព្រះចៅ​លាវ​ចំប៉ាសាក់ បាន​ជួយ​ទទួល​ទំនុក​បម្រុង រួច​ថ្វាយ​ពល​លាវ​ចំនួន ១.៥០០​នាក់ និង​គ្រឿង​សាស្ត្រាវុធ​ជាច្រើន ថ្វាយ​ព្រះអង្គ​សុរិយោវង្ស រួច​ព្រះអង្គ​បាន​នាំ​ទ័ព​នោះ​វាយ​សង្កត់​ខេត្ត​ខ្លះ ដែល​ចុះ​ចូល​ជាមួយ​សៀម រួច​ទ្រង់​មក​បោះ​ទីតាំង​កេណ្ឌ និង​ហាត់​ហ្វឹកហ្វឺន​ទ័ព​នៅ​ទួល​បាសាន ស្រុក​ស្រីសន្ធរ។ លុះ​ប្រជុំ​ទ័ព​បាន​គ្រប់គ្រាន់​ហើយ ព្រះអង្គ​ក៏​ទ្រង់​លើក​ទ័ព​តាម​ផ្លូវ​គោក​ផង តាម​ផ្លូវ​ទឹក​ផង ចូល​វាយ​រំដោះ​ក្រុង​អង្គរ បាន​មក​វិញ​ក្នុង​ឆ្នាំ​១៣៥៧ នៃ​គ.ស ហើយ​ស្ដេច​សៀម កំបង់ពិសី ដែល​សោយរាជ្យ​នៅ​អង្គរ នោះ ក៏​សុគត​ក្នុង​សង្គ្រាម​នោះ​ទៅ។
16	ក្រោយ​ពី​បាន​ទទួល​ជោគជ័យ​ជា​ស្ថាពរ​ហើយ ហើយ​ទទួល​បាន​ព្រះបញ្ចកកុធភណ្ឌ ឬ​រាជកកុធភណ្ឌ គឺ​គ្រឿង​សម្រាប់​រាជ្យ​ដែល​មាន ១ ព្រះមកុដ​រាជ ២ ព្រះវាលវិជនី គឺ​ផ្លិត​ដែល​ធ្វើ​ពី​រោម​សត្វ ៣ ព្រះ​ខ័ន​ជ័យ ៤ ព្រះ​ស្វេត​ឆ័ត្រ និង ៥ ព្រះសុវណ្ណបាតុការ គឺ​ស្បែក​ជើង​មាស ដែល​ពួក​មេ​ទ័ព និង​បាគូ​ព្រាហ្មណ៍​បុរោហិត រំដោះ​យក​ទៅ​លាក់​ទុក​ពេល​ដែល​សៀម វាយ​បែក​ក្រុង​អង្គរ នោះ ព្រះអង្គ​សុរិយោវង្ស ក៏​ទ្រង់​ទទួល​រាជាភិសេក​ជា​ស្ដេច​ផែនដី ដោយ​មាន​ព្រះនាម​ក្នុង​រាជ្យ​ថា ព្រះបាទ​សម្ដេច​ព្រះ ស្រីសុរិយោវង្ស។
17	ក្នុង​រាជ្យ​របស់​ព្រះអង្គ ខ្មែរ​បាន​វាយ​កម្ចាត់​ដេញ​សៀម អោយ​ចេញ​ផុត​ពី​ខេត្ត​នគររាជ​សីមា និង​ខេត្ត​បស្ចិមបុរី។ ហើយ​នៅ​ភាគ​ខាង​កើត​វិញ ព្រះអង្គ​បាន​រៀបចំ​អោយ​មាន​ប្រក្រតី​ភាព​ឡើង​វិញ រវាង​ព្រំប្រទល់​ដែន​ខ្មែរ និង​នគរ​ចំប៉ា។
18	ព្រះបាទ​សុរិយោវង្ស ទ្រង់​សោយរាជ្យ​នៅ​រាជធានី​អង្គរ រហូត​ដល់​ឆ្នាំ​១៣៦៣ ហើយ​ទ្រង់​សោយ​ទិវង្គត​នៅ​ទីនោះ​ដោយ​រោគាពាធ។ ឯកសារ​ខ្លះ​ថា ព្រះអង្គ​ទ្រង់​សោយ​ទិវង្គត​នៅ​ឆ្នាំ​១៣៦៦ នៃ​គ.ស គឺ​មាន​រយៈពេល​ខុស​គ្នា​បី​ឆ្នាំ​ទៅ​វិញ។
19	ក្រោយ​ពី​ពេល​ដែល​ព្រះបាទ​សុរិយោវង្ស ជា​ព្រះមហាក្សត្រ​ដែល​បាន​រំដោះ​ប្រទេស​អោយ​រួច​ផុត​ពី​ការ​ជិះ​ជាន់​របស់​សៀម ទ្រង់​សោយ​ទិវង្គត​ទៅ ព្រះរាជវង្សានុវង្ស​សេនាបតី​មន្ត្រី​ទាំង​ពួង បាន​ជ្រើស​រើស​ក្មួយ​របស់​ព្រះអង្គ ព្រះនាម​បរមរាមា ដែល​ជា​ព្រះរាជបុត្រ​របស់​ព្រះលំពង្សរាជា អោយ​ឡើង​គ្រង​រាជ្យ​ស្នង​ព្រះអង្គ​នៅ​ឆ្នាំ​១៣៦៦។ ឯកសារ​ខ្លះ​ថា​ឆ្នាំ​១៣៦៩ នៃ​គ.ស។
20	នៅ​ក្នុង​រាជ្យ​ព្រះអង្គ ព្រះបាទ​បរមរាមា បាន​ចង​ស្ពាន​មាន​មេត្រី​ជាមួយ​ព្រះចៅ​ហុងវូ នៃ​រាជ្យ​វង្ស​មីង នៃ​ប្រទេស​ចិន។ ហើយ​ចំណែក​ប្រទេស​សៀម វិញ ក៏​ពុំ​បាន​មក​ឈ្លាន​ពាន​ខ្មែរ​ទៀត​ទេ ព្រោះ​រវល់​ជាប់​ដៃ​ក្នុង​ការ​ប្រយុទ្ធ​ជាមួយ​ក្សត្រ​បុរី​ជាច្រើន នៅ​ភាគ​ខាង​ជើង​នៃ​រាជធានី​ស្រីព្ឋយុធ្យា។
21	ព្រះបរមរាមា ទ្រង់​បាន​សោយរាជ្យ​គ្រប់គ្រង​ប្រទេស​ដោយ​សុខ​សន្តិភាព​រហូត​ដល់​ឆ្នាំ​១៣៧៣ ក៏​ទ្រង់​ប្រឈួន​ជា​ទម្ងន់ ហើយ​សុគត​ទៅ។
22	ក្រោយ​ពី​ពេល​ដែល​ព្រះបរមរាមា ទ្រង់​សោយ​ទិវង្គត​ទៅ ប្អូន​ជីដូន​មួយ​របស់​ព្រះអង្គ ដែល​ជា​ព្រះរាជបុត្រ​ព្រះ​មហាឧបរាជ​សុរិយោទ័យ ដែល​បាន​សុគត​ក្នុង​បន្ទាយ​មហា​នគរ​ក្នុង​គ្រា​ធ្វើ​សង្គ្រាម​ជាមួយ​សៀម ពី​មុន​នោះ បាន​ឡើង​សោយរាជ្យ​ស្នង ដោយ​មាន​ព្រះនាម​ក្នុង​រាជ្យ​ថា ព្រះបាទ​សម្តេច​ព្រះ រាជឱង្ការ ព្រះធម្មាសោការាជរាជា។
23	នៅ​ក្នុង​រាជ​របស់​ព្រះអង្គ ស្ដេច​សៀម ដែល​ឯកសារ​ខ្លះ​ថា​ឈ្មោះ​រាមាសូរ ខ្លះ​ថា​បរមរាជា ជា​ចៅ​ព្រះរាមាសូរ បាន​លើក​ទ័ព​មក​ឈ្លាន​ពាន​ប្រទេស​ខ្មែរ​ជា​ថ្មី។ ក្នុង​ការ​វាយ​លុក​លើក​នេះ ទ័ព​សៀម បាន​មក​ព័ទ្ធ​ក្រុង​អង្គរ អស់​រយៈពេល ៧​ខែ តែ​វាយ​យក​ក្រុង​អង្គរ ពុំ​បាន។ ស្ដេច​សៀម ក៏​ប្រើ​ល្បិច​ធ្វើ​ជា​ដាក់​ទោស​វាយ​ដំ និង​លាក់​ថ្ងាស​ខ្វែង​ជើង​ក្អែក ដល់​ទាហាន​ស្ម័គ្រ​ស្លាប់​របស់​សៀម ៦​នាក់ រួច​ធ្វើ​ល្បិច​ជំរុញ​អោយ​មក​សុំ​ចុះ​ចូល​នឹង​ខ្មែរ។ ដោយ​បាន​ឮ​ដំណឹង​មិន​ពិត​ផ្សេងៗ​ផង និង​ដោយ​បាន​ឃើញ​ទាហាន​សៀម ពីរ​នាក់ ក្នុង​ចំណោម​ទាំង ៦​នាក់​នោះ ស្លាប់​នៅ​ចំពោះ​មុខ​ផង ខ្មែរ​ក៏​ជឿ​ស៊ប់ ហើយ​ព្រម​ទទួល​យក​អាសា​ទាហាន​ទាំង​នោះ ជួយ​ទំនុក​បម្រុង​ព្យាបាល​អោយ​ជា ហើយ​អនុញ្ញាត​អោយ​រស់ និង​ធ្វើ​ការ​នៅ​ក្នុង​រាជធានី​អង្គរ។
24	ទីបំផុត ពេល​បាន​ឱកាស​ល្អ​ហើយ គឺ​ឃើញ​ខ្មែរ​ជឿ​ស៊ប់ ទុក​ចិត្ត​ខ្លួន​គ្មាន​សង្ស័យ​អ្វី​ហើយ ពួក​សៀម ដែល​សុំ​ចុះ​ចូល​ទាំ ៤​នាក់ ក៏​នាំ​គ្នា​លប​យក​ដែកគោល​ទៅ​ស្លង់​កាំភ្លើង​ធំ​ទាំងអស់ ដែល​ដាក់​លើ​កំផែង​ជុំវិញ​ក្រុង​អង្គរ បាន​ទាំងអស់ រួច​ក៏​សរសេរ​សំបុត្រ​ដាក់​នឹង​ព្រួញ បាញ់​ទៅ​អោយ​គ្នា​គេ​ជា​សញ្ញា (នេះ​បើ​តាម​ឯកសារ​មហា​បុរស​ខ្មែរ)។ ស្ដេច​សៀម ដែល​ជា​មេ​ទ័ព​ធំ ឃើញ​បាន​ឱកាស​ល្អ​ហើយ ក៏​លើក​ទ័ព​វាយ​សន្ធាប់​ចូល​ក្រុង​អង្គរ តាម​គ្រប់​ទិស។ ឯ​ទាហាន​សៀម បង្កប់​លប​លួច​ដុត​ឃ្លាំង​អាវុធ​ក្នុង​ក្រុង​អង្គរ ហើយ​នៅ​ពេល​ប្រយុទ្ធ​ខ្លាំង ពួក​នេះ​លប​ទៅ​បើក​ទ្វារ​ទិស​ខាង​លិច​អោយ​របើក​ឡើង។ ពិត​មែន​តែ​ទ័ព​ខ្មែរ​អាច​សម្លាប់​ខ្មាំង​បង្កប់​ទាំង ៤​នាក់​បាន​មែន ប៉ុន្តែ​ទីបំផុត ក្រុង​អង្គរ​ត្រូវ​ធ្លាក់​ទៅ​ក្នុង​កណ្ដាប់​ដៃ​ពួក​សៀម សាជាថ្មី​នៅ​ឆ្នាំ​១៣៩៣។ ខ្លះ​ថា​នៅ​ឆ្នាំ​១៣៨០។ ចំណែក​ឯ​ព្រះបាទ​ធម្មាសោការាជ ក៏​ទ្រង់​សុគត​ក្នុង​សង្គ្រាម​នោះ​ទៅ។
25	ក្រោយ​ពី​បាន​ទទួល​ជ័យ​ជម្នះ​ហើយ ស្ដេច​សៀម បាន​អភិសេក​ពញាព្រែក ជា​បុត្រ​របស់​ព្រះអង្គ​អោយ​ឡើង​សោយរាជ្យ​ក្នុង​ក្រុង​អង្គរ មាន​នាម​ថា ព្រះ​ឥន្ទរាជា ឬ​ព្រះឥន្ទ​កុមារ នៅ​ឆ្នាំ​១៣៩៤ ហើយ​សៀម ដឹក​ជញ្ជូន​ទ្រព្យ​សម្បត្តិ និង​ឯកសារ​ដ៏​មាន​តម្លៃ​ផ្សេងៗ ហើយ​កៀរ​យក​គ្រួសារ​ខ្មែរ​ប្រមាណ ៧​ម៉ឺន​នាក់ នាំ​ជា​ឈ្លើយ​របស់​គេ​ផង៕
***********
10	ប្រវត្តិ​ព្រះបាទ​ពញាយ៉ាត​រំដោះ​ក្រុង​អង្គរ​ពី​សៀម (ភាគ​២២)

11	ព្រះបាទ​ពញាយ៉ាត ដែល​គ្រងរាជ្យ​នៅ​ពាក់​កណ្ដាល​ទី​មួយ​នៃ​សតវត្ស​ទី​១៥ គឺ​ជា​ព្រះមហាក្សត្រ​ដែល​ជាប់​ព្រះនាម​ក្នុង​ប្រវត្តិសាស្ត្រ ថា​ជា​ក្សត្រា​អង់​អាច​ក្លាហាន វាយ​រំដោះ​យក​ក្រុង​អង្គរ ពី​សៀម មក​វិញ​បាន ហើយ​ព្រម​ទាំង​ស្ដេច​ដែល​លើក​រាជធានី​មក​តាំង​នៅ​ក្រុង​ភ្នំពេញ​សព្វថ្ងៃ​នេះ​ផង។
12	សូម​អញ្ជើញ​លោក​អ្នក​នាង​ស្តាប់​ការ​រៀបរាប់​អំពី​ប្រវត្តិសាស្ត្រ​ខ្មែរ នា​ដំណាក់​កាល​នេះ​របស់ លោក ជុន ច័ន្ទបុត្រ ដូច​ត​ទៅ៖
13	ខ.៨ ព្រះបាទ​ពញាយ៉ាត (ឆ្នាំ​១៣៩៤-ឆ្នាំ​១៤៦៣)
14	នៅ​ពេល​ដែល​ទ័ព​សៀម បាន​ចូល​មក​លុក​លុយ​វាយ​បែក​ក្រុង​អង្គរ ជា​លើក​ទី​ពីរ នៅ​ឆ្នាំ​១៣៩៣ នោះ ចៅ​ពញាយ៉ាត ដែល​ជា​ព្រះរាជ​បុត្រ​របស់​ព្រះបាទ​សុរិយោវង្ស (ព្រះមហាក្សត្រ​ដែល​បាន​រំដោះ​ក្រុង​អង្គរ​ពី​កណ្ដាប់​ដៃ​សៀម លើក​ទី​១​មក​វិញ) បាន​រត់​រួច ហើយ​ភៀស​ព្រះអង្គ​ទៅ​រៀបចំ​កេណ្ឌ​ទ័ព និង​បោះ​ទីតាំង​មូលដ្ឋាន​ហាត់​ហ្វឹកហ្វឺន​ទ័ព​នៅ​ទួល​បាសាន ទីឋាន​ដែល​ព្រះបិតា​ព្រះអង្គ​ធ្លាប់​បាន​ប្រើប្រាស់​ជា​មូលដ្ឋាន​ទ័ព​ពី​លើក​មុន។
15	ក្រោម​ការ​ដឹក​នាំ​របស់ ពញាយ៉ាត ទ័ព​ខ្មែរ​បាន​រីក​ចម្រើន​យ៉ាង​ឆាប់​រហ័ស​បំផុត គឺ​រយៈពេល​តែ​ប្រាំ​ខែ​ប៉ុណ្ណោះ ទ័ព​ខ្មែរ​អាច​មាន​សមត្ថភាព​វាយ​រំដោះ​យក​ក្រុង​អង្គរ​មក​វិញ​បាន។ ប៉ុន្តែ​មុន​នឹង​ទ័ព​ធំ​ចូល​វាយ​លុក​ក្រុង​អង្គរ​លើក​នេះ ព្រះអង្គ​បាន​ប្រើ​ឧបាយកល​អោយ​អាមាត្យ​ជំនិត​ពីរ​នាក់ ឈ្មោះ ពេជ្រ និង​ពៅ ដែល​ជា​បង​ប្អូន​បង្កើត ដឹក​នាំ​ទាហាន​ស្ម័គ្រ​ចិត្ត ១០​នាក់ ទៅ​សារភាព​សុំ​ចុះ​ចូល​ជាមួយ​ស្ដេច​សៀម ព្រះឥន្ទរាជា ដែល​សោយរាជ្យ​ក្នុង​ក្រុង​អង្គរ។ ហើយ​ភ្លាម​នោះ ដោយ​ឃើញ​ថា​ស្ដេច​សៀម ភ្លេច​ខ្លួន​ហើយ បង​ប្អូន​ទាំង​ពីរ​នាក់ ក៏​ដក​កាំបិត​ស្នៀត​ដែល​លាក់​ក្នុង​ផ្នួង​សក់ ស្ទុះ​ទៅ​ចាក់ ព្រះឥន្ទរាជា សុគត​ទៅ។ ពេល​នោះ សភាព​ជ្រួល​ច្របល់​ក្នុង​មហា​នគរ​ក៏​ផ្ទុះ​ឡើង។ ឯ​សម្ដេច​ចៅ​ពញាយ៉ាត​រាជា ដែល​ទ្រង់​បាន​ត្រៀម​ទ័ព​រួច​ជា​ស្រេច ក៏​ទ្រង់​វាយ​សម្រុក​ចូល​ក្រុង​អង្គរ ដោយ​ជោគជ័យ ហើយ​ទីបំផុត ក៏​បាន​រំដោះ​រាជធានី​អង្គរ​អោយ​រួច​ផុត​ពី​កណ្ដាប់​ដៃ​សៀម មក​វិញ​នៅ​ឆ្នាំ​១៣៩៤។
16	នៅ​ទី​បញ្ចប់​នៃ​សង្គ្រាម សម្ដេច​ពញាយ៉ាត បាន​ឃើញ​ស្រី​ម្នាក់​កំពុង​ក្រាប​យំ​ប្រប​កោដិ​ស្ដេច​សៀម ព្រះឥន្ទរាជា ព្រះអង្គ​ទ្រង់​ក៏​សួរ​នាំ​ព័ត៌មាន​សព្វ​បែប​យ៉ាង ហើយ​បាន​ដឹង​ថា នាង​ឈ្មោះ ស៊ីសាងាម ជា​បង​ប្អូន​ជីដូនមួយ​ផង និង​ជា​ព្រះ​ម្នាង​របស់​ឥន្ទរាជា ផង។ ព្រះអង្គ​ទ្រង់​សព្វ​ព្រះរាជ​ហឫទ័យ​ណាស់ ហើយ​ទ្រង់​លើក​យក​អ្នក​ម្នាង ស៊ីសាងាម ជា​ស្រី​សៀម នោះ​ទុក​ជា​ព្រះ​ស្នំ​ឯក។
17	ក្រោយ​ពី​បាន​ទទួល​ជោគជ័យ​ជា​ស្ថាពរ​ហើយ សម្ដេច​ព្រះ​សុគន្ធា​រាជា គណៈ​រាជគ្រូ បុរោហិត រាជវង្សានុវង្ស អង្គ​អគ្គមហាសេនា សេនាបតី​មន្ត្រី​តូច​ធំ ខ្ញុំ​រាជការ ក៏​យាង​សម្ដេច​ចៅ​ពញាយ៉ាត អោយ​ឡើង​សោយរាជ្យ ដែល​មាន​ព្រះនាម​ក្នុង​រាជ្យ​ថា ព្រះបាទ​សម្ដេច​ព្រះ​រាជឱង្ការ ព្រះ​បរម​យ៉ាត​រាជាធិរាជ។ ហើយ​ព្រះអង្គ​ទ្រង់​គ្រងរាជ្យ​ដោយ​ទសពិធរាជធម៌ ព្រះអង្គ​ទ្រង់​បាន​ទំនុក​បម្រុង​ព្រះពុទ្ធ​សាសនា​យ៉ាង​ក្រៃលែង ហើយ​រាស្ត្រ​ប្រជា​គ្រប់​គ្នា​ក៏​ទទួល​បាន​សុខ​សន្តិភាព​ជា​រៀង​រហូត​នៅ​ក្នុង​រាជ្យ​របស់​ព្រះអង្គ។
18	ចំពោះ​នយោបាយ​ក្រៅ​ប្រទេស​វិញ ព្រះអង្គ​ទ្រង់​បាន​ចង​ស្ពាន​មាន​មេត្រី​ជាមួយ​ប្រទេស​ចិន ដោយ​បាន​បញ្ជូន​រាជទូត​ទៅ​កាន់​ប្រទេស​ចិន នៅ​ឆ្នាំ​១៤២១ នៃ​គ.ស ថែម​ទៀត​ផង។
19	ពេល​ឡើង​សោយរាជ្យ ព្រះអង្គ​ទ្រង់​បាន​ទទួល​ពិធី​រាជាភិសេក​នៅ​រាជធានី​អង្គរ ប៉ុន្តែ​ព្រះអង្គ​ទ្រង់​សោយ​ទិវង្គត​នៅ​រាជធានី​ភ្នំពេញ ជា​រាជធានី​ដែល​ព្រះអង្គ​បាន​កសាង​ឡើង​នៅ​ឆ្នាំ​១៤៣៤ ហើយ​ព្រះ​អដ្ឋិធាតុ​ព្រះអង្គ ត្រូវ​បាន​គេ​តម្កល់​ក្នុង​មហា​ចេតិយ​ដែល​សាង​ឡើង​ដោយ​ព្រះរាជបុត្រ​ព្រះអង្គ នៅ​លើ​ភ្នំ​ដូនពេញ សព្វថ្ងៃ​នេះ។ គឺ​ព្រះបាទ​ពញាយ៉ាត នេះ​ហើយ​ដែល​បាន​ប្ដូរ​រាជធានី​ពី​អង្គរ មក​ទួល​បាសាន រួច​មក​ភ្នំពេញ ឬ​ចតុមុខ។
20	ឯ​កាល​បរិច្ឆេទ​នៃ​រជ្ជកាល​របស់​ព្រះអង្គ​វិញ មាន​ឯកសារ​ខុសៗ​គ្នា​ជាច្រើន​ដូច​ជា៖
***********
10	មូលហេតុ​ព្រះបាទ​ពញាយ៉ាត​មក​សាង​រាជធានី​ថ្មី​នៅ​ភ្នំពេញ (ភាគ​២៣)

11	នៅ​ដើម​សតវត្ស​ទី​១៥ ព្រះរាជា​ខ្មែរ​សម័យ​នោះ គឺ​ព្រះបាទ​ពញាយ៉ាត បាន​សម្រេច​ព្រះទ័យ​បោះ​បង់​ចោល​ក្រុង​អង្គរ រួច​កសាង​រាជធានី​ថ្មី ដំបូង​នៅ​ទួល​បាសាន បន្ទាប់​មក​នៅ​ភ្នំពេញ ដែល​បាន​ក្លាយ​ជា​រាជធានី​នៃ​ប្រទេស​កម្ពុជា រហូត​មក​ដល់​បច្ចុប្បន្ន​នេះ។
12	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀបរាប់​ជូន​អំពី​មូលហេតុ​មួយ​ចំនួន ដែល​ជំរុញ​អោយ​មាន​ការ​រុះរើ​រាជធានី​ពី​តំបន់​អង្គរ មក​ភ្នំពេញ នេះ។
13	២. ការ​បោះ​បង់​ចោល​ក្រុង​អង្គរ និង​ការ​កសាង​រាជធានី​ថ្មី
14	ជោគជ័យ​ក្នុង​ការ​វាយ​ដណ្ដើម​យក​រាជធានី​អង្គរ ពី​កណ្ដាប់​ដៃ​ពួក​សៀម ឈ្លាន​ពាន​មក​វិញ​នៅ​ឆ្នាំ​១៣៩៣ ឬ​ឆ្នាំ​១៣៩៤ របស់​ព្រះបាទ​ពញាយ៉ាត បាន​ធ្វើ​អោយ​ជម្លោះ​រវាង​សៀម និង​ខ្មែរ មាន​សភាព​ស្ងប់ស្ងាត់​អស់​រយៈ​កាល​យ៉ាង​វែង​បង្គួរ។ បន្ទាប់​ពី​នោះ ព្រះបាទ​ពញាយ៉ាត ទ្រង់​សោយរាជ្យ​ដោយ​ទសពិធរាជធម៌ នៅ​រាជធានី​អង្គរ និង​ជំរុញ​ប្រទេស​ជាតិ​អោយ​មាន​សុខ​សន្តិភាព។ ប៉ុន្តែ ដោយ​មាន​ការ​បារម្ភ​ថា ក្រុង​អង្គរ​ស្ថិត​នៅ​ជិត​សៀម ពេក ព្រោះ​ពេល​នោះ​ខេត្ត​ភាគ​ខាង​លិច​ទាំង​ឡាយ​របស់​ខ្មែរ ត្រូវ​ពួក​សៀម ទន្ទ្រាន​យក​បាន​ច្រើន​ណាស់​ទៅ​ហើយ និង​ដោយ​ហេតុ​ថា ប្រជារាស្ត្រ​ខ្មែរ​ជាច្រើន ត្រូវ​ពួក​សៀម កៀរ​យក​ទៅ​ស្រុក​សៀម និង​ម្យ៉ាង​ទៀត ក្នុង​សង្គ្រាម​ប៉ុន្មាន​លើក​ជាមួយ​សៀម មក​នេះ ប្រជារាស្ត្រ​ខ្មែរ​ក៏​ស្លាប់​បាត់​បង់​ជីវិត​អស់​ជាច្រើន​ផង ដែល​ជា​ហេតុ​ធ្វើ​អោយ​ខ្មែរ​នៅ​សល់​គ្នា​តិច សម្រាប់​ការពារ​ក្រុង​អង្គរ​ដ៏​ធំ​ទូលាយ។
15	ឯកសារ​ខ្លះ​ទៀត​បាន​បញ្ជាក់​ថា ពេល​នោះ​មាន​គ្រោះ​រាំង​ស្ងួត​ដ៏​ធ្ងន់ធ្ងរ​បំផុត​ផង គឺ​ទឹក​ស្ទឹង​អង្គរ ត្រូវ​ចុះ​ជាង​ពីរ​ម៉ែត្រ​កន្លះ បារាយណ៍ អាង​ទឹក​ធំៗ ប្រឡាយ​ទឹក ត្រូវ​ស្ងួត​ហួតហែង ខ្វះ​ទឹក​ធ្វើ​ស្រែ​ចម្ការ​ច្បារ​ដំណាំ​បង្កបង្កើត​ផល​កសិកម្ម បណ្ដាល​អោយ​ពិបាក​រក​ស្បៀង​អាហារ​សម្រាប់​ចិញ្ចឹម​ជីវិត​រាស្ត្រ​ប្រជា ព្រះរាជ​បរិពារ​នៃ​រាជវាំង ព្រម​ទាំង​ចិញ្ចឹម​ទ័ព​ផង ព្រះបាទ​ពញាយ៉ាត ក៏​ទ្រង់​ពិភាក្សា​នឹង​សម្ដេច​ព្រះ​សុគន្ធា រាជគ្រូ​បុរោហិត ព្រះរាជវង្សានុវង្ស អង្គ​អគ្គមហាសេនាបតី មន្ត្រី​តូច​ធំ​ខ្ញុំ​រាជការ ហើយ​បាន​មតិ​យល់​ព្រម​ទាំងអស់​គ្នា ថា​ត្រូវ​លើក​រាជធានី​ចេញ​ពី​តំបន់​អង្គរ។
16	នៅ​ឆ្នាំ​១៤៣១ ឯកសារ​ខ្លះ​ថា​ឆ្នាំ​១៤៣៣ ព្រះអង្គ​ក៏​ទ្រង់​លើក​ព្រះរាជធានី​ពី​អង្គរ ទៅ​តាំង​នៅ​ឯ​ទួល​បាសាន ជា​ទី​ស្ថាន​ជ័យ​ភូមិ​ដែល​ព្រះអង្គ​ធ្លាប់​បាន​តាំង​ជា​ក្បួន​ទ័ព ហើយ​វាយ​រំដោះ​ក្រុង​អង្គរ ដោយ​ជោគជ័យ​មក​វិញ​នោះ ហើយ​តាំង​នាម​ព្រះ​នគរ​ថា ព្រះ​វាំង​ថ្មី។ ប៉ុន្តែ ដោយ​មាន​ទឹក​ជំនន់​ធំ​ខុស​ធម្មតា ព្រះអង្គ​ទ្រង់​គង់​នៅ​ទួល​បាសាន បាន​តែ​មួយ​ឆ្នាំ​ប៉ុណ្ណោះ គឺ​ឆ្នាំ​១៤៣២ ឬ​ឆ្នាំ​១៤៣៤ ព្រះបាទ​ពញាយ៉ាត ក៏​ទ្រង់​ប្ដូរ​រាជធានី​ពី​ទី​នោះ មក​តាំង​នៅ​ភ្នំ​ដូនពេញ​ចតុមុខ វិញ។
17	ក្នុង​ការ​សាង​រាជធានី​ថ្មី​នេះ ព្រះអង្គ​ទ្រង់​ត្រាស់​បង្គាប់​អោយ​សម្ដេច​ចៅពញាកែ និង​ឧកញ៉ា​ហោរាធិបតី​ខៀវ ទៅ​ពិនិត្យ​ទី​ស្ថាន​ជិតៗ​ភ្នំ​ដូនពេញ (ជា​ភ្នំ​ដែល​គេ​និទាន​តៗ​គ្នា​ថា មាន​ដូនជី​ម្នាក់​ឈ្មោះ​ដូនពេញ បាន​នាំ​ញាតិ​មិត្ត និង​ពុទ្ធសាសនិក​ទាំងអស់ កសាង​ឡើង​ដើម្បី​តម្កល់​ព្រះពុទ្ធ​រូប​បួន​ព្រះអង្គ និង​បដិមា​ថ្ម ដែល​គាត់​រើស​បាន​នៅ​នឹង​គល់​ដើម​គគីរ​អណ្ដែត​ទឹក​ទៅ​ទើរ​ត្រង់​កំពង់​ទឹក​របស់​គាត់)។ លុះ​ពិនិត្យ​សព្វ​គ្រប់​ហើយ ហើយ​យល់​ថា តំបន់​ដែល​ស្ថិត​នៅ​ទិស​អាគ្នេយ៍​ភ្នំ​ដូនពេញ​នេះ មាន​ជ័យ​ភូមិ​ល្អ ក៏​នាំ​គ្នា​សម្រេច​ថា​ត្រូវ​ជ្រើស​រើស​យក​ទីនេះ សម្រាប់​ស្ថាបនា​រាជធានី​ថ្មី។
18	ព្រះអង្គ​ទ្រង់​ត្រាស់​បញ្ជា​ចៅពញា​តេជោ ចៅហ្វាយ​ស្រុក​ខេត្ត​សំរោងទង អោយ​កេណ្ឌ​រាស្ត្រ​ទៅ​លើក​ដី​ចាក់​បំពេញ​តំបន់​ជុំវិញ​វត្ត​ភ្នំ​អោយ​បាន​ខ្ពស់ ហើយ​រាប​ស្មើ កុំ​អោយ​ទឹក​លិច។ ឯ​ទី​ដែល​ចៅពញា​តេជោ អោយ​រាស្ត្រ​ជីក​យក​អាចម៍​ដី​នោះ ក៏​ក្លាយ​ទៅ​ជា​បឹង​មួយ​ធំ​ជាប់​ឈ្មោះ​ជា​បឹង​តេជោ ត​រៀង​មក។ ទ្រង់​ត្រាស់​បញ្ជា​អោយ​ឧកញ៉ា​វង្សាអនុជិតផ្លុង ចៅហ្វាយ​ខេត្ត​ស្រុក​បាទី ឯកសារ​ខ្លះ​ថា​ចៅពញា​រាជា​មេត្រី​ផ្លុង ចៅហ្វាយ​ស្រុក​កោះឫស្សីកែវ អោយ​ជីក​ព្រែក​ទម្លាយ​ពី​បឹង​ពោងពាយ ភ្ជាប់​មក​ទន្លេ ដើម្បី​យក​ទឹក​ប្រើប្រាស់។ ព្រែក​នេះ​ក៏​ជាប់​ឈ្មោះ​ជា​ព្រែក​ពាមផ្លុង រៀង​មក។
19	បន្ទាប់​មក ព្រះអង្គ​ទ្រង់​តាំង​រាជធានី​ស្ថាបនា​រាជវាំង សង់​ប្រាសាទ ព្រះរាជ​មន្ទីរ​ត្រឡែងកែង ខ្វាត់​ខ្វែង​ទាំង​ក្នុង​ក្រៅ ព្រម​ទាំង​ដំណាក់​តូច​ធំ ហើយ​ទ្រង់​អោយ​តាំង​មុខ​ព្រះបរមរាជវាំង បែរ​ទៅ​បូព៌ា​ទិស។
20	ដើម្បី​ជា​កិច្ច​ការពារ​រាជធានី​នេះ ព្រះអង្គ​ទ្រង់​ព្រះរាជ​បញ្ជា​អោយ​ជីក​គូ​ទឹក និង​លើក​ដី​ជា​កំពែង តាំង​ជា​សើន ជា​បន្ទាយ ជុំវិញ​រាជធានី។ ក្រៅ​ពី​កិច្ច​ការពារ​រាជធានី និង​រៀបចំ​ប្រព័ន្ធ​ជលផល​សម្រាប់​របរ​កសិកម្ម​នៅ​ជាយៗ​នៃ​រាជធានី​នេះ ព្រះបាទ​ពញាយ៉ាត ទ្រង់​បាន​ចាត់​អោយ​សាងសង់​វត្ត​អារាម​ជាច្រើន ដែល​មាន​វិហារ ចេតិយ កុដិ សាង​ពី​ឥដ្ឋ​បូក​កំបោរ ដូច​ឯកសារ​ខ្លះ​បាន​អធិប្បាយ​ថា ព្រះអង្គ​បាន​សាង​ព្រះវិហារ​វត្ត​ភ្នំ ដែល​ជា​វិហារ​ដែល​បាន​សាង​ដោយ​ដូនពេញ ហើយ​ត្រូវ​ទ្រុឌទ្រោម​ទៅ​ជា​ថ្មី​វិញ ដោយ​ពង្រីក និង​ពូន​ភ្នំ​អោយ​កាន់​តែ​ខ្ពស់​ជាង​ដើម ក្រាល​ថ្ម​នៅ​កំពូល​ខាង​លើ និង​សាង​ចេតិយ​មួយ​ធំ​ពី​ក្រោយ​ព្រះវិហារ​ទៀត​ផង។ សាង​វត្ត​ពីរ​នៅ​អម​ខាង​កើត​វត្ត​ភ្នំ គឺ​វត្ត​ធម្មលង្កា និង​វត្ត​កោះ។
21	វត្ត​មួយ​ទៀត​នៅ​ខាង​ត្បូង​អូរ​ចិន​ដំដែក គឺ​វត្ត​ព្រះពុទ្ធ​ឃោសារាម ឬ​វត្ត​ចិន​ដំដែក។ វត្ត​មួយ​ទៀត​នៅ​ត្រង់​មាត់​ទន្លេ​ក្បែរ​ពាម​ព្រែក​ឧកញ៉ា​ផ្លុង គឺ​វត្ត​ពាមផ្លុង។ វត្ត​មួយ​នៅ​ត្រង់​ចេតិយ​ធំ ហៅ​វត្ត​ឧណ្ណាលោម។ នៅ​ខាង​មុខ​វត្ត​នេះ​ជិត​មាត់​ទន្លេ ព្រះរាជា​ទ្រង់​បាន​បញ្ជា​អោយ​សាង​អ្នក​តា​ចាំ​ស្រុក​មួយ​ឈ្មោះ អ្នកតា​ប្រាជ្ញ និង​វត្ត​មួយ​ទៀត គឺ​វត្ត​ខ្ពបតាយ៉ង គឺ​វត្ត​បទុមវតី សព្វថ្ងៃ ដែល​បើ​តាម​អក្សរ​ចារិក​នៅ​ទី​នោះ​ថា ព្រះបាទ​បរម​រាជា​ចៅ​ពញាយ៉ាត បាន​កសាង​វត្ត​នេះ​នៅ គ.ស ១៤៤២ ហើយ​ដាក់​ឈ្មោះ​ថា វត្ត​ខ្ពបតាយ៉ង ព្រោះ​នៅ​ខាង​ត្បូង​វត្ត​នេះ​មាន​ខ្ពប គឺ​ដី​ទំនាប​មាត់​ទន្លេ​របស់​តា​យ៉ង។
22	លុះ​សម្រេច​ការ​កសាង​ហើយ ព្រះរាជា​ទ្រង់​តាំង​ប្រទាន​នាម​ព្រះ​នគរ​ថ្មី​នេះ ថា​ជា​ក្រុង​ចតុមុខ​មង្គល​សកល​កម្ពុជា​ធិបតី​ខត្តិយា​មហា​នគរ។ ឯ​ទី​ប្រជុំ​ទន្លេ​ទាំង​៤ ដែល​ស្ថិត​នៅ​មុខ​រាជធានី​នេះ ក៏​ទ្រង់​បាន​ប្រសិទ្ធិនាម​ថ្មី​ថា ទន្លេ​ចតុមុខ​ពី​ពេល​នោះ​មក​ដែរ៕
***********
10	អារ្យធម៌​ខ្មែរ​សម័យ​អង្គរ​និង​មូលហេតុ​នានា​ដែល​ធ្វើ​ឲ្យ​ស្រុត​ចុះ (ភាគ​២៤)

11	សម័យ​អង្គរ​ដ៏​រុងរឿង​ខ្លាំង​នៃ​ប្រវត្តិសាស្ត្រ​ជាតិ​ខ្មែរ ត្រូវ​បាន​ធ្លាក់​ចុះ​ទៅ​វិញ ដោយ​ជម្លោះ​ដើម្បី​ឥទ្ធិពល​គ្នា​ទៅ​វិញ​ទៅ​មក​ពី​សំណាក់​អ្នក​ដឹក​នាំ តាម​រយៈ​ជំនឿ​ទៅ​លើ​មនោគមន៍វិជ្ជា​សាសនា​ខុសៗ​គ្នា។
12	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀបរាប់​ជូន​នូវ​អារ្យធម៌​ខ្មែរ​សម័យ​អង្គរ និង​មូលហេតុ​នានា​ដែល​ធ្វើ​អោយ​ស្រុត​ចុះ៖
13	អ្នក​សិក្សា​ភាគ​ច្រើន​ចាត់​ទុក​ថា សម័យ​អង្គរ​ជា​សម័យ​រុងរឿង​បំផុត​នៃ​អារ្យធម៌​ខ្មែរ។ ការ​សំអាង​នេះ ដោយ​ផ្អែក​ទៅ​លើ​ហេតុផល​ថា ចាប់​ពី​សតវត្ស​ទី​៩ ដល់​សតវត្ស​ទី​១៣ បុព្វបុរស​ខ្មែរ​បាន​កសាង​ទាំង​វប្បធម៌ ទាំង​សង្គម​ធម៌ អោយ​បាន​រីក​ចម្រើន​ជឿន​លឿន ហើយ​ជំរុញ​ប្រទេស​កម្ពុជា អោយ​មាន​ឈ្មោះ​ល្បីល្បាញ ថា​ជា​មហា​អំណាច​មួយ​នៅ​ក្នុង​តំបន់​អាស៊ី​អាគ្នេយ៍​នេះ។ ផ្ទៃ​ដី​ដ៏​ធំ​ទូលំទូលាយ​នា​សម័យ​នោះ រួម​ទាំង​សំណល់​វប្បធម៌​ជា​ប្រាសាទ​បុរាណ​ដ៏​ច្រើន​សន្ធឹក​ស្ទើរ​តែ​ពេញ​ផ្ទៃ​ឥណ្ឌូចិន​ទាំង​មូល សិលាចារឹក សិល្បៈ​ដ៏​សម្បូរ​បែប និង​បដិមា​បុរាណ​វត្ថុ​ផ្សេងៗ​រាប់​មិន​អស់ ដែល​សេសសល់​ដល់​សព្វថ្ងៃ​នេះ គឺ​ជា​ភស្តុតាង​ជាក់ស្តែង​បញ្ជាក់​ពី​ភាព​រុងរឿង​នៃ​អារ្យធម៌​ខ្មែរ​សម័យ​អង្គរ​នេះ។
14	ក្នុង​សម័យ​កាល​រុងរឿង​នេះ សាសនា​មាន​មុខ​ងារ​សំខាន់​ណាស់។ គេ​សង្កេត​ឃើញ​ព្រះរាជា​ខ្លះ​កាន់​សាសនា​ព្រះ​ឥសូរ ព្រះរាជា​ខ្លះ​កាន់​សាសនា​ព្រះ​វិស្ណុ ព្រះរាជា​ខ្លះ​កាន់​សាសនា​ព្រះព្រហ្ម និង​ព្រះរាជា​ខ្លះ​ទៀត កាន់​ព្រះពុទ្ធ​សាសនា។ ប៉ុន្តែ​ទោះ​ជា​ព្រះអង្គ​កាន់​សាសនា​ណា​ក៏ដោយ ក៏​ព្រះរាជា​ខ្មែរ​ក្នុង​សម័យ​នោះ ភាគ​ច្រើន​បាន​ថែ​រក្សា​ការពារ​សាសនា​ដទៃ​ទៀត​អោយ​រួម​រស់​ដោយ​សុខ​សន្តិភាព​ជាមួយ​គ្នា។ ដោយសារ​ជំនឿ​សាសនា ប្រាសាទ​ភ្នំ​ធំៗ​ជាច្រើន ត្រូវ​បាន​កសាង​ឡើង ដើម្បី​តម្កល់ “លិង្គ​ទេវរាជ” សម្រាប់​អ្នក​កាន់​សាសនា​ព្រះ​ឥសូរ តម្កល់​បដិមា​ព្រះ​វិស្ណុ សម្រាប់​អ្នក​កាន់​សាសនា​ព្រះ​វិស្ណុ ដូច​ប្រាសាទ​អង្គរវត្ត ក្នុង​រជ្ជកាល​ព្រះបាទ​សូរិយា​វរ្ម័នទី​២ តម្កល់​បដិមា​ព្រះពុទ្ធ គឺ “ពុទ្ធ​រាជ” សម្រាប់​អ្នក​កាន់​សាសនា​ព្រះពុទ្ធ ដូច​ប្រាសាទ​បាយ័ន​រជ្ជកាល​ព្រះបាទ​ជ័យវរ្ម័ន​ទី​៧ ជាដើម។
15	នៅ​មាន​ប្រាសាទ​ជាច្រើន​ដែល​សាង​ទាប​ផ្ទាល់​ដី ឧទ្ទិស​ចំពោះ​អ្នក​ដ៏​មាន​គុណ អ្នក​ជា​ទី​សក្ការៈ ឬ​បុព្វការី​ជន​ផ្សេងៗ ដែល​ប្រវត្តិវិទូ​មួយ​ចំនួន​និយម​អោយ​ឈ្មោះ​ថា “លទ្ធិ​បុគ្គល​និយម” ថែម​ទៀត​ផង។ ម្យ៉ាង​ទៀត គឺ​ដោយសារ​ជំនឿ​ទៅ​លើ​លទ្ធិ​ទេវរាជ ឬ​សាសនា​ព្រះ​វិស្ណុ ឬ​ក៏​ពុទ្ធ​រាជ​នេះ​ហើយ ដែល​ធ្វើ​អោយ​ព្រះរាជា​ក្លាយ​ជា​តំណាង​អាទិទេព​លើ​ផែនដី ឬ​ក៏​ជា​តំណាង​អវតារ​នៃ​ព្រះអាទិទេព ឬ​ក៏​ជា​តួអង្គ​ព្រះ​ពោធិសត្វ ដែល​រស់​លើ​ផែនដី​ជាមួយ​មនុស្ស ជួយ​ស្រោចស្រង់​មនុស្ស​លោក​អោយ​ឆ្លង​ផុត​ភព​ទុក្ខ ខំ​កសាង​សុខ​សុភមង្គល អោយ​មនុស្ស​ជាតិ។ ខំ​កសាង​ផែនដី​តាម​គំរូ​នៃ​ឋានសួគ៌​ដ៏​ល្អ​ប្រណិត​ឥត​អ្វី​ប្រៀប ដែល​យើង​ឃើញ​មាន​ជា​សំណល់​ជា​ប្រាសាទ បារាយណ៍​ទឹក មន្ទីរពេទ្យ ស្ពាន​ថ្នល់​ដ៏​ច្រើន​សន្ធឹកសន្ធាប់ រហូត​មក​ដល់​សព្វថ្ងៃ​នេះ។
16	ព្រះរាជា​នៃ​មហា​អាណាចក្រ​អង្គរ មាន​អំណាច​ខ្លាំងក្លា និង​មាន​ភាព​រុងរឿង​ណាស់។ ព្រះអង្គ​ទ្រង់​ជា​ម្ចាស់​លើ​ដីធ្លី​ទាំងអស់ ជា​មេ​ដឹក​នាំ​នយោបាយ ទាំង​ក្នុង និង​ក្រៅ​ប្រទេស ជា​មេទ័ព​ក្នុង​សមរភូមិ​ដ៏​ចំណាន ទ្រង់​ដឹក​នាំ​ទ័ព​ដែល​ប្រកប​ដោយ​វិន័យ និង​ថាមពល​ខ្លាំងក្លា ដូច​អត្ថបទ​សិលាចារឹក​ជាច្រើន​បាន​កោត​សរសើរ ចំពោះ​គុណសម្បត្តិ​យោធា​របស់​ព្រះរាជា ថា​សុទ្ធ​សឹង​តែ​មាន​តេជដៃ​ថ្វី​ព្រះហស្ដ​ខ្លាំង​ពូកែ ទទួល​បាន​ជ័យ​ជម្នះ​លើ​ខ្មាំង​សត្រូវ​ជានិច្ច។ ព្រះអង្គ​ជា​មេ​តុលាការ និង​ជា​មេ​សាសនា​ថែម​ទៀត​ផង។ ព្រះរាជា​ទ្រង់​ប្រទាន​សវនាការ​ពីរ​ដង​ក្នុង​មួយ​ថ្ងៃ សម្រាប់​ដោះស្រាយ​កិច្ចការ​ប្រទេស​ជាតិ។
17	លោក ជីវ តាក្វាន់ សមាជិក​អ្នក​ការទូត​ចិន ដែល​បាន​មក​ទស្សនា​ប្រទេស​ខ្មែរ នៅ​ចុង​សតវត្ស​ទី​១៣ បាន​ពណ៌នា​យ៉ាង​ក្បោះក្បាយ​ពី​ការ​យាង​ចេញ​របស់​ព្រះរាជា៖ 
18	។
19	ថ្វី​ត្បិត​តែ​ព្រះរាជា​សម័យ​អង្គរ​មាន​អំណាច​ទូលំទូលាយ ប៉ុន្តែ​ព្រះអង្គ​មិន​កាន់​អំណាច​ផ្តាច់​ការ​ទេ ព្រោះ​ព្រះអង្គ​ត្រូវ​គោរព​វិន័យ​វណ្ណៈ​ក្សត្រ គោរព​វិន័យ​សាសនា ពោល គឺ​ព្រះអង្គ​ត្រូវ​ប្រកប​ដោយ​ធម៌​ទសពិធ។ ឧទាហរណ៍​ជាក់ស្តែង សិលាចារឹក​ព្រះ​គោ​បាន​ពណ៌នា​ថា៖ 
20	។
21	ចំពោះ​ប្រជារាស្ត្រ​វិញ ព្រះមហាក្សត្រ​តែង​មាន​ព្រះទ័យ​សន្តោស​ករុណា​ជានិច្ច។ ជាក់ស្តែង ប្រាសាទ​ទាំង​ឡាយ​ដែល​មាន​កំពូល​ព្រហ្ម​មុខ​បួន ជា​តំណាង​ព្រហ្ម​វិហារធម៌ ស្នា​ព្រះហស្ត​អមតៈ​របស់​ព្រះបាទ​ជ័យ​វរ្ម័ន​ទី​៧ ជា​ភស្តុតាង​ស្រាប់។ មិន​ត្រឹម​តែ​ប៉ុណ្ណោះ​ទេ សិលាចារឹក​មន្ទីរពេទ្យ​របស់​ព្រះអង្គ​បាន​ចែង​ថា៖ 
22	។
23	ក្នុង​វិស័យ​សេដ្ឋកិច្ច​វិញ ដោយ​គោរព​ទៅ​តាម​បំណង​របស់​សាសនា​ផង និង​ក្នុង​គំនិត​គិត​ដល់​ការ​បង្កបង្កើនផល​កសិកម្ម​ផង បារាយណ៍ ឬ​អាង​ទឹក​ធំៗ​សម្បើមៗ ទំនប់​ប្រឡាយ ប្រព័ន្ធ​ជល​គតិ ក៏​បាន​ត្រូវ​ស្ថាបនា​ឡើង​ច្រើន​ព្រោងព្រាត ដែល​ជំរុញ​អោយ​សេដ្ឋកិច្ច​ជាតិ មាន​ការ​រីក​ចម្រើន​យ៉ាង​ខ្លាំង។ ឯកសារ លោក ជីវ តាក្វាន់ បាន​បញ្ជាក់​ថា “ខ្មែរ​នៅ​សម័យ​នោះ​អាច​ធ្វើ​ស្រែ​បាន​បី ឬ​បួន​ដង​ក្នុង​មួយ​ឆ្នាំ”។ ហើយ លោក ហង្សរីស្ទែរឡាំង អ្នក​ឯកទេស​ជាតិ​ស្វីស ម្នាក់ បាន​គន់គូរ​ឃើញ​ថា នៅ​លើ​ផ្ទៃដី ១.០០០​គីឡូ​ម៉ែត្រ​ក្រឡា នៅ​តំបន់​អង្គរ គេ​អាច​ផលិត​ស្រូវ​ក្នុង​មួយ​ឆ្នាំ​បាន​ដល់​ទៅ មួយ​សែន​ប្រាំ​ម៉ឺន​តោន ដែល​អាច​ចិញ្ចឹម​ប្រជារាស្ត្រ​ដល់​ទៅ ប្រាំ​សែន​នាក់ ហើយ​សល់ ៤០% ទៀត អាច​នាំ​ទៅ​ផ្គត់ផ្គង់​តំបន់​ផ្សេងៗ​ទៀត​ផង។ គឺ​អាស្រ័យ​ដោយ​ការ​លូតលាស់​ខាង​សេដ្ឋកិច្ច​យ៉ាង​សម្បើម​នេះ​ហើយ ដែល​ជួយ​ជំរុញ​អោយ​ប្រជារាស្ត្រ​ចូលរួម​ដោយ​ជ្រះ​ថ្លា ក្នុង​ការ​កសាង​ប្រាសាទ​នានា ទាំង​ខាង​លទ្ធិ​ទេវរាជ ក៏​ដូច​ជា​ពុទ្ធ​រាជ ឬ​ជំនឿ​ផ្សេងៗ​ទៀត​នោះ។
24	ឯ​ខាង​វិស័យ​សិល្បៈ​វប្បធម៌ និង​ការ​អប់រំ​សិក្សា​វិញ មាន​ការ​រីក​ចម្រើន​យ៉ាង​ខ្លាំង ដូច​មាន​សំណង់​ស្ថាបត្យកម្ម​ធំៗ រូប​ចម្លាក់​សិលាចារឹក​យ៉ាង​ច្រើន​សន្ធឹកសន្ធាប់ តន្ត្រី​របាំ​ដ៏​ល្អ​ប្រណិត ជា​ភស្តុតាង​ស្រាប់។ នៅ​តាម​ប្រាសាទ​ធំៗ​ស្ទើរ​តែ​ទាំងអស់ មាន​បណ្ណាល័យ​សម្រាប់​តម្កល់​សៀវភៅ សាស្ត្រា​ឯកសារ​នានា។ នៅ​សម័យ​នោះ ខ្មែរ​មាន​មណ្ឌល​សិក្សា​ថ្នាក់​ឧត្តម ដូច​ជា ប្រាសាទ​ព្រះ​ខ័ន ឬ​ជ័យស្រី ឬ​មហាវិទ្យាល័យ​ជ័យស្រី ដែល​ព្រះបាទ​ជ័យ​វរ្ម័ន​ទី​៧ បាន​តែង​តាំង​ព្រះនាង​ឥន្ទ្រ​ទេវី ព្រះ​អគ្គមហេសី​របស់​ព្រះអង្គ ដែល​ទ្រង់​ជ្រៅជ្រះ​ដោយ​ចំណេះ​វិជ្ជា អោយ​ជា​បរិនាយកាចារ្យ នៅ​ទីនោះ​ផង។
25	ប៉ុន្តែ​ភាព​រុងរឿង​នៃ​អារ្យធម៌​សម័យ​មហានគរ​នេះ បាន​ត្រូវ​វិបត្តិ​ទំនាស់​សាសនា ដែល​អូស​បន្លាយ​នៅ​ភាគ​ខាង​ចុង​សម័យ​នេះ រុញ​ច្រាន​អោយ​បាក់​ស្រុត​ចុះ​រហូត​ដល់​មាន​ការ​ផ្លាស់​ប្ដូរ​រាជវង្ស នៃ​ព្រះរាជា​ខ្មែរ​ពី​វង្ស​វរ្ម័ន មក​វង្ស​ត្រសក់​ផ្អែម។ ហើយ​ទឹក​ដី​ខ្មែរ​ភាគ​ខាង​លិច ត្រូវ​បាន​បាត់​បង់​ជា​បន្តបន្ទាប់ រហូត​ដល់​ទីបំផុត រាជធានី​អង្គរ​ដ៏​រុងរឿង និង​ខ្លាំង​ពូកែ​នោះ ត្រូវ​ធ្លាក់​ចុះ​ក្នុង​កណ្ដាប់​ដៃ​ត្រួតត្រា​របស់​សៀម ឬ​ថៃ ដល់​ទៅ​ពីរ​ដង។ ហើយ​នៅ​ទី​អវសាន ក្រុង​អង្គរ​ត្រូវ​បោះ​បង់​ចោល​ជា​រៀង​រហូត ដោយ​ព្រះបាទ​ពញាយ៉ាត បាន​ប្ដូរ​មក​តាំង​រាជធានី​ថ្មី​នៅ​ទួលបាសាន ហើយ​មក​នៅ​ភ្នំពេញ​ចតុមុខ ក្នុង​ឆ្នាំ​១៤៣២ ឬ​ឆ្នាំ​១៤៣៤ នៃ​គ្រិស្ដសករាជ៕
***********
10	សម័យ​ក្រោយ​អង្គរ​ក្នុង​រាជ្យ​ព្រះបាទ​នារាយណ៍​រាជា​និង​ព្រះបាទ​ស្រី​រាជា (ភាគ​២៥)

11	ក្រោយ​សម័យ​អង្គរ វិបត្តិ​ដណ្ដើម​រាជបល្ល័ង្ក​នៅ​ក្នុង​រាជវង្ស​ខ្មែរ​នៅ​មាន​ជា​បន្ត​ទៅ​ទៀត។ រហូត​ដល់​ពេល​ខ្លះ បាន​ធ្វើ​អោយ​កម្ពុជា ត្រូវ​បែង​ចែក​ទៅ​ជា​បី​ផ្នែក ហើយ​មាន​ស្ដេច​បី​អង្គ​សោយរាជ្យ​នៅ​តាម​ភូមិ​ភាគ​រៀងៗ​ខ្លួន​ផង។
12	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀបរាប់​ជូន​នូវ​ប្រវត្តិសាស្ត្រ​ខ្មែរ​ក្រោយ​សម័យ​អង្គរ ក្នុង​រាជ្យ​ព្រះបាទ​នារាយណ៍​រាជា និង​ព្រះបាទ​ស្រី​រាជា៖
13	ជំពូក​ទី​៥
14	១. ព្រះរាជា​ខ្មែរ​ក្រោយ​សម័យ​អង្គរ និង​វិបត្តិ​ក្នុង​រាជវង្ស​ខ្មែរ
15	គ.១ ព្រះបាទ​នារាយណ៍​រាជា (ឆ្នាំ​១៤៦៣-ឆ្នាំ​១៤៦៩)
16	មុន​ពេល​សោយ​ទិវង្គត​រយៈ​កាល​ប្រហែល ៣​ឆ្នាំ គឺ​ក្នុង​អំឡុង​ឆ្នាំ​១៤៦៣ ព្រះបាទ​ពញាយ៉ាត ដែល​ទ្រង់​ជរា​ណាស់​ទៅ​ហើយ ទ្រង់​បាន​ដាក់​រាជ្យ ហើយ​បង្វែរ​រាជសម្បត្តិ​នោះ​ទៅ​អោយ​ព្រះរាជបុត្រ​ច្បង​របស់​ព្រះអង្គ ឡើង​សោយរាជ្យ​ស្នង ដែល​មាន​ព្រះនាម​ក្នុង​រាជ្យ​ថា ព្រះបាទ​សម្ដេច​ព្រះរាជ​ឱង្ការ ព្រះ​នារាយណ៍​រាជា​រាមា​ធិបតី ព្រះ​ស្រី​សុរិយា​ពណ៌ ធម្មិក​មហា​រាជាធិរាជ។
17	នៅ​ក្នុង​រាជ្យ​របស់​ព្រះអង្គ បើ​តាម​ឯកសារ​មហា​បុរស​ខ្មែរ ព្រះ​នារាយណ៍​រាជា ទ្រង់​បាន​ជួយ​ឧបត្ថម្ភ​លើក​ដៃ​ជញ្ជូន​ដី​ចាក់​ទី​ភ្នំ​ដូនពេញ​នោះ អោយ​ធំ​ខ្ពស់​បាន​ជា​ភ្នំ​មែន​ទែន ហើយ​ព្រះអង្គ​បាន​សាង​ចេតិយ​មួយ​ធំ​បញ្ចុះ​ព្រះ​បរម​សារីរិកធាតុ និង​ព្រះអង្គ​ចតុមុខ ដែល​គេ​និទាន​ត​គ្នា​ថា ដូនពេញ​បាន​រើស​បាន​នោះ ហើយ​ទ្រង់​តាំង​នាម​វត្ត​នោះ​ថា វត្ត​ភ្នំ​ដូនពេញ តាម​ឈ្មោះ​របស់​ដូនពេញ ជា​រៀង​រហូត​មក។ ហើយ​បន្ទាប់​មក​ទៀត រាជធានី​ថ្មី​នេះ​ក៏​ត្រូវ​គេ​ហៅ​ថា ភ្នំពេញ ដែល​អាច​ក្លាយ​មក​ពី​ពាក្យ​ថា ភ្នំ​ដូនពេញ​នោះ​ឯង។
18	ទោះ​ជា​យ៉ាង​ណា​ក៏ដោយ ការ​ស្រាវជ្រាវ​បន្ថែម​ថ្មី​របស់​លោក​សាស្ត្រាចារ្យ វង់ សុធារ៉ា និង ណុប សុខា នៃ​សាកលវិទ្យាល័យ​ភ្នំពេញ បញ្ជាក់​ថា បើ​តាម​ទ្រឹស្ដី​ប្រវត្តិវិទ្យា និង​ភាសាវិទ្យា ឈ្មោះ ភ្នំពេញ មិន​គួរ​ក្លាយ​មក​ពី​ពាក្យ​ថា ភ្នំ​ដូនពេញ នោះ​ទេ។ លោក​ទាំង​ពីរ​អះអាង​ដូច្នេះ ដោយ​សំអាង​ថា កំណត់​ត្រា​របស់​ពួក​ព័រទុយហ្គាល់ និង​ហូល្លង់ដ៍ នៅ​សតវត្ស​ទី​១៦ បាន​ហៅ​ក្រុង​នេះ​ថា ភ្នំ​បឹង មិន​មែន​ភ្នំពេញ ដូច​ពង្សាវតារ​ខ្មែរ​បាន​កត់ត្រា​ទុក​នោះ​ទេ។ លោក​ថា ពាក្យ​ថា ភ្នំ​បឹង ទំនង​ជា​មាន​ហេតុផល​សម​ជាង ត្បិត​ទីតាំង​នេះ​ធ្លាប់​មាន​បឹង​ព័ទ្ធ​ជុំវិញ។ ក៏ប៉ុន្តែ​យូរៗ​ទៅ ពាក្យ ភ្នំ​បឹង ក៏​ក្លាយ​ទៅ​ជា​ភ្នំពេញ​ទៅ។
19	បើ​តាម​ឯកសារ​មហា​បុរស​ខ្មែរ​កត់ត្រា​ទុក​ថា ក្នុង​ពេល​ដែល​បិតា​ព្រះអង្គ គឺ​ព្រះបាទ​ពញាយ៉ាត ទ្រង់​សោយ​ទិវង្គត​ទៅ ព្រះអង្គ​ទ្រង់​បាន​សាង​ចេតិយ​មួយ​នៅ​ចង្កេះ​ភ្នំ​ដូនពេញ​នេះ ធ្វើ​បុណ្យ​សង្គាយនា​៧​ថ្ងៃ ដើម្បី​បញ្ចុះ​ព្រះ​បរម​អដ្ឋិធាតុ​សម្ដេច​ព្រះ​វរបិតា។ ប៉ុន្តែ ឯកសារ​ខ្លះ​ថា នៅ​គ្រិស្ដសករាជ​១៤៦៦ ព្រះ​វរ​រាជបិតា​បាន​សោយ​ទិវង្គត​ទៅ​ដោយ​ជរារោគ ក្នុង​ជន្មាយុ​ជាង ៧០​ព្រះវស្សា។ នៅ​គ្រិស្ដសករាជ​១៤៦៧ ព្រះអង្គ​ទ្រង់​បាន​សាង​ព្រះ​ចេតិយ​មួយ​នៅ​លើ​ភ្នំ​ដូនពេញ ដើម្បី​ធ្វើ​បុណ្យ​បញ្ចុះ​ព្រះ​បរម​អដ្ឋិធាតុ​ព្រះបិតា។ ព្រះបាទ​នារាយណ៍​រាជា​រាមា​ធិបតី ទ្រង់​សោយរាជ្យ​ដល់​ឆ្នាំ​១៤៦៩ នៃ​គ្រិស្ដសករាជ ក៏​ទ្រង់​ប្រឈួន​ជា​ទម្ងន់ ហើយ​ទ្រង់​សុគត​ទៅ។ ព្រះ​បរម​អដ្ឋិធាតុ​របស់​ព្រះអង្គ ត្រូវ​គេ​បញ្ចុះ​នៅ​ព្រះ​ចេតិយ​មួយ​នៅ​ជើង​ភ្នំ​ដូនពេញ ត្រង់​ទិស​ឦសាន​នៃ​ភ្នំ​នេះ។ ចេតិយ​នេះ​ស្ថិត​នៅ​រហូត​សព្វថ្ងៃ ហើយ​មាន​អក្សរ​ចារិក​តាម​បង្គាប់​ព្រះបាទ​ស៊ីសុវត្ថិ តម្កល់​នៅ​ទីនោះ តាំង​ពី​គ្រិស្ដសករាជ​១៩១៧ រៀង​រហូត​មក​ផង។
20	គ.២ ព្រះបាទ​ស្រី​រាជា (ឆ្នាំ​១៤៦៩-ឆ្នាំ​១៤៨៥)
21	ក្រោយ​ពី​ព្រះបាទ​នារាយណ៍​រាជា​រាមា​ធិបតី ទ្រង់​សោយ​ទិវង្គត​ទៅ​រាជវង្សានុវង្ស​សេនាបតី​មន្ត្រី​តូច​ធំ ខ្ញុំ​រាជការ បាន​យាង​ព្រះ​ស្រី​រាជា ជា​ព្រះអនុជ​បន្ទាប់ អោយ​ឡើង​សោយរាជ្យ​ស្នង​ព្រះ​ជេដ្ឋា ដោយ​មាន​ព្រះនាម​ក្នុង​រាជ្យ​ថា ព្រះរាជឱង្ការ ព្រះ​ស្រី​រាជា​រាមា​ធិបតី ធម្មិក​វរត្តោម បរម​មហា​ចក្រពត្រាធិរាជ ព្រះ​បរម​នាថ​មហា​បពិត្រ។
22	ក្នុង​រាជ្យ​ព្រះបាទ​ស្រី​រាជា រាមា​ធិបតី នេះ វិបត្តិ​រាជវង្ស​មួយ​ដ៏​ធំ គឺ​ការ​បះបោរ​ដណ្ដើម​រាជ​គ្នា បាន​កើត​ឡើង​ដែល​ធ្វើ​អោយ​ប្រជារាស្ត្រ​ខ្មែរ​រង​ទុក្ខ​វេទនា​យ៉ាង​ខ្លាំង ដោយសារ​សង្គ្រាម​ស៊ីវិល​ដែល​ផ្ទុះ​ឡើង ហើយ​អូស​បន្លាយ​អស់​រយៈពេល​ជាង ១០​ឆ្នាំ ហើយ​ក្នុង​កាល​វេលា​នោះ ប្រទេស​កម្ពុជា ត្រូវ​ចែក​ចេញ​ជា​បី​ចំណែក ហើយ​មាន​ស្ដេច​ដែល​សុទ្ធ​តែ​ជា​ញាតិសាលោហិត​តែ​មួយ សោយរាជ្យ​ដាច់ៗ​ពី​គ្នា​ទៀត​ផង។
23	ឆ្លៀត​ឱកាស​ដែល​ព្រះបាទ​ស្រី​រាជា (ស្ដេច​សោយរាជ្យ) ទ្រង់​នាំ​ទ័ព​ចេញ​ទៅ​ធ្វើ​សឹក​សង្គ្រាម វាយ​ដណ្ដើម​យក​ខេត្ត​មួយ​ចំនួន​ភាគ​ខាង​លិច​របស់​ខ្មែរ ដែល​សៀម ប្លន់​យក​ទៅ​ពី​ពេល​មុន​មក​វិញ ហើយ​ទ្រង់​ទុក​កិច្ច​ការ​ការពារ​រាជធានី​ចតុមុខ អោយ​មហាឧបរាជ​ស្រី​ធម្ម​រាជា ជា​ប្អូន​មើល​ការ​ខុស​ត្រូវ។ ព្រះ​ស្រីសុរិយោទ័យ ជា​ក្មួយ កើត​គំនិត​ក្បត់​ចង់​ដណ្ដើម​រាជ្យ​សោយ ហើយ​ក៏​បង្ក​ទ័ព រួច​វាយ​សង្កត់​យក​ខេត្ត​បាន​ជាច្រើន​នៅ​ភាគ​ខាង​កើត។
24	មហាឧបរាជ​ស្រី​ធម្ម​រាជា ឃើញ​ហេតុ​មិន​ស្រួល​ដូច្នោះ ក៏​ទ្រង់​បញ្ជូន​មន្ត្រី​ជំនិតៗ​របស់​ព្រះអង្គ អោយ​ទៅ​កាន់​កាប់ និង​ការពារ​ខេត្ត​ទាំង​ឡាយ​ភាគ​ខាង​លិច​យ៉ាង​រឹងមាំ រួច​ផ្ញើ​ព្រះរាជសារ​ទៅ​ថ្វាយ​ព្រះ​ស្រី​រាជា ជា​ព្រះរៀម អោយ​ជ្រាប​ពី​ហេតុការណ៍​ដែល​ព្រះ​ស្រីសុរិយោទ័យ ក្បត់​ប៉ង​ដណ្ដើម​រាជ្យ​នោះ។ ព្រះ​ស្រី​រាជា (ស្ដេច​សោយរាជ្យ) ក្រោយ​ពី​ជ្រាប​ព័ត៌មាន​នេះ​ហើយ ព្រះអង្គ​ក៏​ចាត់​តាំង​មន្ត្រី​ខ្មែរ​អោយ​កាន់​កាប់​ខេត្ត​ដែល​វាយ​ដណ្ដើម​បាន​ពី​សៀម មក​វិញ រួច​ព្រះអង្គ​ទ្រង់​នាំ​ទ័ព​ត្រឡប់​មក​កម្ពុជា វិញ ហើយ​មក​បោះ​ទ័ព​នៅ​ខេត្ត​អម្រាគគិរិន្តបូរ (ស្រុក​បរិបូរ ខេត្ត​កំពង់ឆ្នាំង សព្វថ្ងៃ) រួច​ទ្រង់​ចម្លង​ទ័ព​ទៅ​វាយ​ត​ទល់​ជាមួយ​នឹង​ទ័ព​ស្រីសុរិយោទ័យ ជា​ក្មួយ ដែល​ស្ថិត​នៅ​ភាគ​ខាង​កើត។ ប៉ុន្តែ សង្គ្រាម​នេះ​មិន​ឈ្នះ​មិន​ចាញ់ ហើយ​អូស​បន្លាយ​អស់​រយៈ​ជាង ១០​ឆ្នាំ ដែល​ធ្វើ​អោយ​ប្រជារាស្ត្រ​រង​ទុក្ខ​វេទនា​យ៉ាង​ក្រៃលែង។
25	ចំណែក​ខាង​ព្រះ​ធម្ម​រាជា ជា​ឧបរាជ​វិញ ដោយ​ឃើញ​សង្គ្រាម​អូស​បន្លាយ​យូរ​អង្វែង​ផង និង​ដោយ​បាន​ទទួល​ការ​ញុះញង់​ពី​មន្ត្រី​ជំនិត​នានា​របស់​ព្រះអង្គ​ផង ទីបំផុត ព្រះអង្គ​ក៏​ព្រម​ប្រកាស​ឡើង​សោយរាជ្យ​លើ​ទឹក​ដី​ខេត្ត​ភាគ​ខាង​លិច​ឆៀង​ខាង​ត្បូង ដែល​ព្រះអង្គ​កាន់​កាប់​បាន ហើយ​ដែល​ធ្វើ​អោយ​ប្រទេស​ខ្មែរ​ក្នុង​ពេល​នោះ ត្រូវ​ចែក​ជា​បី គឺ​ព្រះ​ស្រី​រាជា គ្រងរាជ្យ​លើ​ដី​ភាគ​ឧត្តរ​ទិស​នៃ​ប្រទេស​កម្ពុជា រាប់​ពី​ខេត្ត​លង្វែក រហូត​ដល់​រយ៉ង សុរិន្ទ សង្គាស គោកខ័ណ្ឌ រហូត​ទល់​នឹង​ដែន​ប្រទេស​សៀម ដោយ​មាន​ទីតាំង​នៅ “អម្រាគគិរិន្តបូរ” ជា​ធានី។ ព្រះ​ស្រីសុរិយោទ័យ ជា​ក្មួយ ទ្រង់​គ្រងរាជ្យ​លើ​ដី​ភាគ​ខាង​កើត​ឆៀង​ខាង​ជើង រាប់​ពី​បាសាន ដល់​ខេត្ត​រោងដំរី ព្រៃនគរ លង់ហោ ជើង​បាក់ដែង ទៅ​ទល់​នឹង​ប្រទេស​ចាម ដោយ​យក “ទួល​បាសាន” ជា​ធានី។ ឯ​ព្រះ​ធម្ម​រាជា គ្រងរាជ្យ​លើ​ដី​ភាគ​ខាង​លិច​ឆៀង​ខាង​ត្បូង​នៃ​ប្រទេស រាប់​ពី​ភ្នំពេញ ដល់​កំពត កំពង់សោម បាសាក់ ព្រះត្រពាំង បារៀ ឬ​ខេត្ត​ព្រះសួគ៌ា ក្រមួនស ដូនណៃ ទៅ​ទល់​នឹង​សមុទ្រ ដោយ​យក​ក្រុង “ចតុមុខ” ជា​រាជធានី។
26	នៅ​ទី​បញ្ចប់ រាជ្យ​របស់​ព្រះអង្គ ព្រះបាទ​ស្រី​រាជា​រាមា​ធិបតី ទ្រង់​ត្រូវ​បាន​ទ័ព​សៀម ដែល​ដឹក​នាំ​ដោយ​ព្រះចៅ​ចក្រពត្តិ​ប្រទេស​សៀម ដែល​បាន​ចូល​មក​ធ្វើ​អន្តរាគមន៍​តាម​ការ​ស្នើសុំ​របស់​ព្រះ​ធម្ម​រាជា ដែល​ជា​កូន​របស់​អ្នក​ម្នាង​ស៊ីស៉ាងាម ជា​ជាតិ​សៀម ដែរ​នោះ ចាប់​បញ្ជូន​យក​ទៅ​ស្រុក​សៀម ជាមួយ​នឹង​ព្រះ​សុរិយោទ័យ ជា​ក្មួយ ហើយ​ព្រះអង្គ​ទ្រង់​សោយ​ទិវង្គត​នៅ​ប្រទេស​សៀម នោះ។ ឯកសារ​ខ្លះ​ថា​សុគត​នៅ​តាម​ផ្លូវ។ ឯ​ព្រះរាជបុត្រ​របស់​ព្រះអង្គ ព្រះនាម​ពញាអុង ត្រូវ​ព្រះចៅ​សៀម រក្សា​ទុក​ជា​បុត្រ​ចិញ្ចឹម​របស់​ព្រះអង្គ។
27	ព្រះបាទ​ស្រី​រាជា ទ្រង់​ឡើង​សោយរាជ្យ​នៅ​ឆ្នាំ​១៤៦៩ ហើយ​ទ្រង់​សោយ​ទិវង្គត​នៅ​ឆ្នាំ​១៤៨៥ នៃ​គ្រិស្ដសករាជ៕
***********
10	ជម្លោះ​ដណ្ដើម​រាជ្យ​រវាង​មា​និង​ក្មួយ​ដែល​ធ្វើ​ឲ្យ​បាត់​ខេត្ត​ពីរ​ទៅ​សៀម (ភាគ​២៦)

11	ជម្លោះ​ដណ្ដើម​រាជបល្ល័ង្គ​រវាង​ព្រះរាជា​ខ្មែរ​ពីរ​ព្រះអង្គ ដែល​ត្រូវ​ជា​មា និង​ក្មួយ​នឹង​គ្នា នៅ​ក្រោយ​សម័យ​អង្គរ បាន​ផ្តល់​ឱកាស​អោយ​ស្ដេច​ថៃ លូក​ដៃ​ចូល​ធ្វើ​អន្តរាគមន៍។
12	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀបរាប់​ជូន​នូវ​ដំណាក់​កាល​នៃ​ការ​គ្រងរាជ្យ​របស់​ព្រះបាទ​ស្រីសុរិយោទ័យ ជា​ស្ដេច​ជ្រែក​រាជ្យ និង​ព្រះបាទ​ធម្មរាជា ដែល​មាន​មាតា​ជា​ជនជាតិ​សៀម និង​ជា​ស្ដេច​ដែល​ធ្វើ​ឲ្យ​បាត់​បង់​ខេត្ត​ខ្មែរ​ពីរ​ទៅ​ប្រទេស​សៀម៖
13	គ.៣ ព្រះបាទ​ស្រីសុរិយោទ័យ (ឆ្នាំ​១៤៧៣-ឆ្នាំ​១៤៨៥)
14	ព្រះបាទ​ស្រីសុរិយោទ័យ ជា​ព្រះរាជបុត្រ​របស់​ព្រះបាទ​នារាយណ៍​រាជា។ ក្រោយ​ពី​បិតា​ព្រះអង្គ​ទ្រង់​ចូល​ទិវង្គត​ទៅ ហើយ​ព្រះរាជវង្សានុវង្ស អង្គ​អគ្គមហាសេនា សេនាបតី​មន្ត្រី​ទាំង​ពួង យាង​ព្រះ​ស្រី​រាជា​អោយ​ឡើង​សោយរាជ្យ​ស្នង​ព្រះ​ជេដ្ឋា​នោះ​មក ព្រះអង្គ​មាន​កំហឹង​យ៉ាង​ខ្លាំង។ ឆ្លៀត​ឱកាស​ដែល​ព្រះ​ស្រី​រាជា ជា​ព្រះ​បិតុលា ឬ​មា និង​ជា​ស្ដេច​សោយរាជ្យ ជាប់​ដៃ​នាំ​ទ័ព​ទៅ​ច្បាំង​ជាមួយ​សៀម ដើម្បី​ដណ្ដើម​ទឹក​ដី​ខ្មែរ​ភាគ​ខាង​លិច​មក​វិញ ព្រះ​ស្រីសុរិយោទ័យ ក៏​បាន​ករ​ទ័ព​បាន​យ៉ាង​ច្រើន រួច​វាយ​ទន្ទ្រាន​យក​បាន​ខេត្ត​មួយ​ចំនួន​នៅ​ភាគ​ខាង​កើត​ឆៀង​ខាង​ជើង​នៃ​ប្រទេស ដែល​អ្នក​ប្រវត្តិវិទូ​ខ្លះ​ថា ត្រង់​តំបន់​ចេនឡា​ដី​គោក​ពី​ដើម ហើយ​ឡើង​សោយរាជ្យ​នៅ​ទីនោះ ដោយ​មាន​ព្រះនាម​ក្នុង​រាជ្យ​ថា ព្រះរាជឱង្ការ ព្រះ​ស្រីសុរិយោទ័យ​រាជាធិរាជ រាមា​បរមបពិត្រ។ ព្រះអង្គ​ទ្រង់​យក​ទួល​បាសាន ធ្វើ​ជា​រាជធានី​នៃ​ទឹក​ដី​ដែល​ព្រះអង្គ​កាន់​កាប់។
15	ព្រះ​ស្រីសុរិយោទ័យ​រាជាធិរាជ បាន​ដឹក​នាំ​ទ័ព​ធ្វើ​សឹក​សង្គ្រាម​ជាមួយ​នឹង​ព្រះ​ស្រីរាជា ជា​ព្រះ​បិតុលា​អស់​រយៈ​កាល​ជាង ១០​ឆ្នាំ មិន​ចាញ់​មិន​ឈ្នះ ធ្វើ​អោយ​រាស្ត្រប្រជា​វេទនា​ខ្លោចផ្សា​យ៉ាង​ក្រៃលែង។ នៅ​ពេល​ដែល​ដឹង​ថា ព្រះចៅ​ចក្រពត្តិ​ប្រទេស​សៀម បាន​នាំ​ទ័ព​ចូល​មក​ស្រុក​ខ្មែរ តាម​សំណូមពរ​ព្រះ​ធម្មរាជា ហើយ​បាន​ឃាត់​ខ្លួន​ព្រះ​បិតុលា ស្រី​រាជា នោះ ព្រះ​ស្រីសុរិយោទ័យ ជា​ក្មួយ ទ្រង់​ត្រេកអរ​ណាស់។ ពេល​ដែល​ព្រះចៅ​ចក្រពត្តិ​សៀម ទ្រង់​យាង​ព្រះអង្គ​អោយ​មក​ជួប ដើម្បី​ចរចា​សម្រុះសម្រួល​គ្នា ព្រះអង្គ​ទ្រង់​យាង​មក​ភ្លាម ដោយ​សង្ឃឹម​ថា ព្រះចៅ​ចក្រពត្តិ​ស្ដេច​សៀម នឹង​ថ្វាយ​រាជ្យ​សម្បត្តិ​នគរ​កម្ពុជា នេះ មក​អោយ​ព្រះអង្គ​មិន​ខាន។
16	ប៉ុន្តែ​ទីបំផុត ព្រះចៅ​ចក្រពត្តិ​ស្ដេច​សៀម ដែល​ចូល​មក​ធ្វើ​អន្តរាគមន៍​តាម​សំណូមពរ​របស់​ព្រះ​ធម្មរាជា ដែល​ជា​បុត្រ​អ្នក​ម្នាង​ស៊ីស៉ាងាម ជា​ជាតិ​សៀម ដែរ​នោះ បាន​ចាប់​ព្រះរាជា​ខ្មែរ​ដែល​ឈ្លោះ​ដណ្ដើម​រាជ្យ​គ្នា​ទាំង​ពីរ​ព្រះអង្គ គឺ​ទាំង​មា​ទាំង​ក្មួយ បញ្ជូន​យក​ទៅ​ស្រុក​សៀម។ ព្រះបាទ​ស្រីសុរិយោទ័យ ទ្រង់​សោយ​ទិវង្គត​នៅ​ស្រុក​សៀម នោះ​ក្នុង​ឆ្នាំ​១៤៨៥ នៃ​គ.ស គឺ​ក្នុង​រយៈពេល​តែ​ប៉ុន្មាន​ខែ​ប៉ុណ្ណោះ​ក្រោយ​ពី​ការ​ចូល​ទិវង្គត​របស់​ព្រះ​ស្រីរាជា ជា​ព្រះ​បិតុលា។ ឯកសារ​ខ្លះ​ថា ព្រះអង្គ​ទ្រង់​សុគត​នៅ​តាម​ផ្លូវ ពេល​ដែល​សៀម​នាំ​ព្រះអង្គ​យក​ទៅ​ស្រុក​គេ​នោះ។
17	គ.៤ ព្រះបាទ​ធម្មរាជា (ឆ្នាំ​១៤៧៤-ឆ្នាំ​១៥០៤)
18	ព្រះ​ធម្មរាជា ជា​ព្រះអនុជ​របស់​ព្រះ​នារាយណ៍​រាជា និង​ជា​បុត្រ​ពៅ​របស់​ព្រះ​ពញាយ៉ាត និង​មាន​ព្រះ​មាតា​ជា​ជាតិ​សៀម ឈ្មោះ​អ្នក​ម្នាង​ស៊ីស៉ាងាម។ ក្នុង​ពេល​ដែល​ព្រះ​ស្រីរាជា ជា​ព្រះ​ជេដ្ឋា​ជា​ស្ដេច​សោយរាជ្យ ទ្រង់​លើក​ទ័ព​ទៅ​ធ្វើ​សឹក​សង្គ្រាម​ជាមួយ​នឹង​សៀម ដើម្បី​រំដោះ​យក​ខេត្ត​ខ្មែរ​ភាគ​ខាង​លិច​មក​វិញ​នោះ ព្រះអង្គ​ទ្រង់​មាន​នាទី​ជា​ព្រះ​ឧបរាជ ហើយ​ត្រូវ​ទទួល​មើល​ការ​ខុស​ត្រូវ​ការពារ​រាជធានី​អោយ​បាន​មាំមួន។
19	ក្នុង​ពេល​ដែល​ព្រះ​សុរិយោទ័យ ទ្រង់​បះបោរ​ដណ្ដើម​រាជ្យ​ពី​ព្រះ​ជេដ្ឋា​ព្រះអង្គ ហើយ​វាយ​ដណ្ដើម​បាន​ខេត្ត​មួយ​ចំនួន​នោះ ព្រះ​ធម្មរាជា ទ្រង់​បាន​ខ្វល់ខ្វាយ​ចាត់​កម្លាំង​អោយ​រក្សា​ការពារ​ខេត្ត​បាន​ជាច្រើន ទុក​ថ្វាយ​ព្រះ​ជេដ្ឋា ហើយ​ថ្វាយ​ដំណឹង​នេះ​ទៅ​ព្រះ​ស្រីរាជា ជា​ព្រះ​ជេដ្ឋា អោយ​ទ្រង់​ជ្រាប។ ប៉ុន្តែ​មិន​យូរ​ប៉ុន្មាន ក្រោយ​ពី​ពេល​ដែល​ឃើញ​ថា សង្គ្រាម​ស៊ីវិល​ដើម្បី​ដណ្ដើម​រាជ្យ​គ្នា​រវាង​មា និង​ក្មួយ គឺ​រវាង​ព្រះ​ស្រីរាជា និង​ព្រះ​សុរិយោទ័យ អូស​បន្លាយ​កាន់​តែ​យូរ​ទៅ​ផង ហើយ​ទ្រង់​បាន​ស្តាប់​ពាក្យ​ញុះញង់​របស់​មន្ត្រី​ជំនិត​របស់​ព្រះអង្គ​ផង ព្រះអង្គ​ក៏​ប្រែ​ព្រះទ័យ ហើយ​ព្រម​ឡើង​សោយរាជ្យ​លើ​ទឹក​ដី​ដែល​ព្រះអង្គ​កាន់​កាប់ ដោយ​មាន​ព្រះនាម​ក្នុង​រាជ្យ​ថា ព្រះបាទ​សម្ដេច​ព្រះរាជឱង្ការ ព្រះ​ធម្មរាជា មហា​ចក្រពត្រាធិរាជ។
20	ដើម្បី​បញ្ចប់​សង្គ្រាម​រវាង​ខ្មែរ និង​ខ្មែរ​នេះ និង​ដើម្បី​បាន​រាជ្យ​សោយ​តែ​មួយ​អង្គ​ឯង​លើ​កម្ពុជា ទាំង​មូល​ផង ព្រះ​ធម្មរាជា បាន​ធ្វើ​ចុតហ្មាយ​ទៅ​ពឹង​ព្រះចៅ​ចក្រពត្តិ​ស្ដេច​សៀម អោយ​ចូល​មក​ជួយ​ធ្វើ​អន្តរាគមន៍។ ជា​ការ​ឆ្លើយ​តប​ដល់​ការ​ស្នើសុំ​របស់​ព្រះ​ធម្មរាជា នេះ ក្បួន​ទ័ព​សៀម ធំៗ​ពីរ បាន​លើក​ចូល​មក​កម្ពុជា។ មួយ​ចូល​តាម​ផ្លូវ​សមុទ្រ ចុះ​ត្រង់​ខេត្ត​ពាម ឯ​ទ័ព​ជើង​គោក​ដែល​ដឹក​នាំ​ផ្ទាល់​ដោយ​ព្រះចៅ​ចក្រពត្តិ មក​តាម​ផ្លូវ​បាត់ដំបង ធ្វើ​ដំណើរ​ត្រង់​មក​ភ្នំពេញ។ ហើយ​ទីបំផុត ដោយ​ព្រះបាទ​ស្រីរាជា ព្រម​ចុះ​ចូល​បញ្ចប់​សង្គ្រាម​ផង ឯ​ព្រះ​ស្រីសុរិយោទ័យ យល់​ច្រឡំ ខំ​ចូល​ទៅ​ជួប​ព្រះចៅ​ចក្រពត្តិ​ស្ដេច​សៀម បំណង​បាន​មកុដរាជ្យ​តែ​ម្នាក់​ឯង​ផង​នោះ ព្រះចៅ​ចក្រពត្តិ​ស្ដេច​សៀម ក៏​ចាប់​យក​ស្ដេច​ខ្មែរ​ទាំង​ពីរ​ព្រះអង្គ នាំ​យក​ទៅ​ស្រុក​សៀម ដែល​មិន​យូរ​ប៉ុន្មាន ព្រះអង្គ​ទ្រង់​សុគត​នៅ​ទីនោះ ហើយ​ថ្វាយ​រាជ្យ​សម្បត្តិ​មក​ព្រះ​ធម្មរាជា សោយរាជ្យ​លើ​នគរ​កម្ពុជា ទាំង​មូល​រហូត​មក។
21	នេះ​ជា​លើក​ដំបូង​ហើយ​ក្នុង​ប្រវត្តិសាស្ត្រ​ជាតិ​កម្ពុជា ដែល​ស្ដេច​ខ្មែរ​មួយ​អង្គ​ត្រូវ​បាន​ជាតិ​សៀម គាំទ្រ ហើយ​លើក​អោយ​ឡើង​សោយរាជ្យ។ ថ្វីត្បិត​តែ​ព្រះអង្គ​ទ្រង់​សោយរាជ្យ​ដោយ​សុខ​សន្តិភាព ហើយ​ជួយ​ឧបត្ថម្ភ​គាំទ្រ​ព្រះពុទ្ធ​សាសនា​អោយ​បាន​ចម្រើន ដូចជា បាន​សាង​នូវ​ព្រះ​ចេតិយ ដើម្បី​តម្កល់​ព្រះ​សារីរិកធាតុ នៅ​ខេត្ត​អាសន្ទុក ហើយ​មាន​ព្រះ​ហឫទ័យ​ប្រាថ្នា​ចង់​បាន​ជា​ពុទ្ធភូមិ​មែន ប៉ុន្តែ​ក៏​ពី​ពេល​នោះ​មក​ដែរ ដែល​ប្រទេស​ខ្មែរ​បាន​បាត់​បង់​ការ​គ្រប់គ្រង​លើ​ខេត្ត​ពីរ​របស់​ខ្លួន​ទៀត គឺ​ខេត្ត​នគររាជសីមា និង​ខេត្ត​ចាន់តាប៊ុន។
22	ព្រះបាទ​ធម្មរាជា ទ្រង់​សោយ​ទិវង្គត​នៅ​ឆ្នាំ​១៥០៤ នៃ​គ.ស នៅ​រាជធានី​ចតុមុខ ហើយ​ព្រះ​អដ្ឋិធាតុ​របស់​ព្រះអង្គ ត្រូវ​បាន​គេ​បញ្ចុះ​នៅ​ចេតិយ​មួយ ប្រប​នឹង​ព្រះពុទ្ធ​ចេតិយ​ក្នុង​ខេត្ត​អាសន្ទុក៕
***********
10	ប្រវត្តិ​ព្រះបាទ​ស្រីសុគន្ធបទ​ត្រូវ​នាយ​កន​ជា​ប្អូន​ថ្លៃ​បះបោរ​ដណ្ដើម​រាជ្យ (ភាគ​២៧)

11	នៅ​ដើម​សតវត្ស​ទី​១៦ ព្រះរាជា​ខ្មែរ​មួយ​អង្គ គឺ​ព្រះបាទ​ស្រីសុគន្ធបទ ត្រូវ​បាន​ក្មេង​វត្ត​មួយ​រូប ដែល​កើត​ក្នុង​អំបូរ​ពលព្រះ គឺ​ជា​ពូជ​អ្នក​ងារ​ចាំ​បោស​សម្អាត​វត្ត វាយ​ដណ្ដើម​យក​រាជបល្ល័ង្ក​បាន។
12	នាយ​កន ដែល​ជា​អតីត​ក្មេង​វត្ត ត្រូវ​បាន​ព្រះអង្គ​ដំឡើង​ឋានៈ​ជា​ស្ដេច​កន បន្ទាប់​ពី​ព្រះអង្គ​សព្វ​ព្រះរាជហឫទ័យ​នឹង​បងស្រី​របស់​នាយ​កន គឺ​អ្នក​ម្នាង​កេសរ​បុប្ផា។
13	សូម​អញ្ជើញ​លោក​អ្នក​នាង​ស្តាប់​ការ​រៀបរាប់​ពី​ប្រវត្តិសាស្ត្រ​ខ្មែរ នា​ដំណាក់​កាល​នេះ​របស់ លោក ជុន ច័ន្ទបុត្រ ដូច​ត​ទៅ៖
14	គ.៥ ព្រះបាទ​ស្រីសុគន្ធបទ (ឆ្នាំ​១៥០៤-ឆ្នាំ​១៥១២)
15	ក្រោយ​ពី​ព្រះបាទ​សម្ដេច​ព្រះរាជឱង្ការ ព្រះធម្មរាជា ទ្រង់​ចូល​ទិវង្គត​ទៅ ចៅ​ពញា​ដាំខាត់រាជា ជា​ព្រះរាជបុត្រ​ច្បង​របស់​ព្រះអង្គ​ទ្រង់​ឡើង​សោយរាជ្យ​ស្នង ដោយ​មាន​ព្រះ​នាម​ក្នុង​រាជ្យ​ថា ព្រះបាទ​ស្រីសុគន្ធបទ គង់​នៅ​រាជធានី​ចតុមុខ។
16	មិន​យូរ​ប៉ុន្មាន ដោយ​ព្រះអង្គ​យល់​ថា ទួល​បាសាន​ជា​ទី​ឋាន​ដែល​ព្រះ​អយ្យកោ​របស់​ព្រះអង្គ គឺ​ព្រះបាទ​ពញាយ៉ាត បាន​រៀបចំ​យក​ជា​កន្លែង​ហាត់​ហ្វឹកហ្វឺន​ទ័ព​នោះ មាន​ជ័យ​ភូមិ​ល្អ ព្រះបាទ​ស្រីសុគន្ធបទ ក៏​ទ្រង់​សព្វ​ព្រះទ័យ​ប្ដូរ​ទីក្រុង​ពី​ចតុមុខ ទៅ​តាំង​នៅ​ទួល​បាសាន​នោះ​វិញ។ ព្រះអង្គ​ទ្រង់​តែង​តាំង​ព្រះរាជ​អនុជ​ពញាច័ន្ទ​រាជា ដែល​ជា​មហាឧបរាជ អោយ​គង់​នៅ​ការពារ​ក្រុង​ចតុមុខ និង​មើល​ការ​ខុស​ត្រូវ​លើ​អាណា​ខេត្ត​ភាគ​ខាង​លិច​ផង។
17	នៅ​ក្នុង​រាជ្យ​របស់​ព្រះអង្គ ព្រះបាទ​ស្រីសុគន្ធបទ បាន​ត្រូវ​នាយ​កន​ជា​ប្អូន​ថ្លៃ ដែល​ជា​អនាគត​ស្ដេច​គ្រងរាជ្យ​បន្ទាប់​ពី​ព្រះអង្គ បះបោរ​ដណ្ដើម​រាជ្យ។
18	រាជពង្សាវតារ​សរសេរ​ថា ស្ដេច​សោយរាជ្យ គឺ​ព្រះបាទ​ស្រីសុគន្ធបទ ទ្រង់​សុបិន​ឃើញ​នាគរាជ​មួយ​ដេញ​ខាំ​ព្រះអង្គ ហើយ​ពាំ​យក​ទាំង​ស្វេតច្ឆត្រ​របស់​ព្រះអង្គ​ទៅ​បាត់​ផង​ដែរ។ ពួក​ហោរា​បាន​ទាយ​ពី​សុបិន​នេះ​ថា អាច​នឹង​មាន​កោលាហល​កើត​ឡើង​បង្ក​ឡើង​ដោយ​ព្រះ​ស្ដេច​កន ដែល​កើត​នៅ​ឆ្នាំ​រោង គឺ​ឆ្នាំ​នាគ​នោះ។
19	ព្រះបាទ​ស្រីសុគន្ធបទ ដែល​ជឿ​ថា​ព្រះ​គ្រោះ​របស់​ព្រះអង្គ​កើត​ឡើង​ពី​នាយ​កន ក៏​ទ្រង់​ពិភាក្សា​ជា​សម្ងាត់​ជាមួយ​មន្ត្រី​ជំនិត​ព្រះអង្គ ដើម្បី​រក​ល្បិច​បំផ្លាញ​ស្ដេច​កន​អោយ​បាន​មុន។ ប៉ុន្តែ​ឧបាយកល​នោះ ត្រូវ​បាន​នាងស ឬ​កេសរ​បុប្ផា ជា​ស្នំ​ឯក​របស់​ព្រះអង្គ និង​ជា​បង​បង្កើត​របស់​ព្រះ​ស្ដេច​កន លប​ស្តាប់​បាន ហើយ​លួច​ផ្តល់​ដំណឹង​ទៅ​ស្ដេច​កន​ជា​ប្អូន​ព្រះនាង អោយ​បាន​ដឹង​ជា​មុន។
20	ផែនការ​សម្លាប់​ព្រះ​ស្ដេច​កន នោះ គឺ​គេ​បាន​ប្រើ​ល្បិច​មួយ​ដែល​អាច​ធ្វើ​អោយ​គេ​ឯង​គិត​ថា នាយ​កន​លង់​ទឹក​ស្លាប់ ដើម្បី​បំបិទ​សាច់​រឿង​ចោល​តែ​ម្តង។ ថ្ងៃ​មួយ ព្រះបាទ​ស្រីសុគន្ធបទ ជា​ស្ដេច​ផែនដី ធ្វើ​ល្បិច​ជា​យាង​ចេញ​ទៅ​បង់​សំណាញ់​កម្សាន្ត។ សំណាញ់​ដែល​ព្រះអង្គ​បង់​នោះ ជាប់​សម្រាស់​លើក​ពុំ​រួច ហើយ​ក៏​ប្រើ​នាយ​កន​អោយ​ចុះ​មុជ​ទឹក​ទៅ​ដោះ​សម្រាស់ រួច​ហើយ​មន្ត្រី​ដែល​ហែហម​ព្រះអង្គ ក៏​ព្រួត​គ្នា​បង់​សំណាញ់​ជាច្រើន ឆ្ពោះ​ទៅ​ត្រង់​កន្លែង​ដែល​ស្ដេច​កន​លោត​ចុះ​ទឹក​នោះ ក្នុង​គោល​បំណង​ធ្វើ​អោយ​នាយ​កន​ជាប់​សំណាញ់​លង់​ទឹក​ស្លាប់។
21	ដោយ​បាន​ដឹង​ពី​ល្បិចកល​នេះ​មុន នាយ​កន​បាន​មុជ​គេច​រួច​ផុត​ពី​ការ​ប៉ុនប៉ង​សម្លាប់​នោះ ដោយ​មាន​នាគរាជ​មួយ​មក​ព័ទ្ធ​កណ្ដាល​ខ្លួន​ព្រះ​ស្ដេច​កន នាំ​ហែល​រត់​គេច​យ៉ាង​រហ័ស​ផុត​ពី​សំណាញ់​ទៅ។ លុះ​បាន​ចាក​ផុត​ពី​គ្រោះ​ថ្នាក់​ហើយ នាយ​កន បាន​ភៀស​ខ្លួន​ទៅ​ដល់​បាភ្នំ ហើយ​ខំ​កេណ្ឌ​ទ័ព​ដោយ​ប្រើ​ល្បិច​ប្រាប់​រាស្ត្រ​ថា ខ្លួន​ត្រូវ​ស្ដេច​ផែនដី គឺ​ព្រះបាទ​ស្រីសុគន្ធបទ ប្រើ​អោយ​មក​កេណ្ឌ​ទ័ព ដើម្បី​ទៅ​វាយ​កំចាត់​ពញាច័ន្ទរាជា ជា​ឧបរាជ និង​ជា​ព្រះអនុជ​ដែល​មាន​ចិត្ត​ក្បត់ ចង់​ឡើង​សោយរាជ្យ​នៅ​ក្រុង​ចតុមុខ។
22	ពាក្យ​ឃោសនា​របស់​ស្ដេច​កន នេះ បាន​ឮ​ទៅ​ដល់​ពញាច័ន្ទរាជា ជា​ឧបរាជ។ ព្រះអង្គ​ទ្រង់​ជឿ​ថា​មាន​ហេតុ​ភេទ​មិន​ស្រួល​មែន ក៏​ភៀស​ព្រះ​កាយ​ទៅ​ស្រុក​សៀម ហើយ​សុំ​ជ្រក​កោន​នឹង​ស្ដេច​សៀម ទៅ។
23	ព្រះបាទ​ស្រីសុគន្ធបទ ពេល​ដែល​ដឹង​ថា​ព្រះអនុជ​ច័ន្ទរាជា ភៀស​ទៅ​សៀម ដោយ​ចាញ់​កល​ល្បិច​សម្ដី​ឃោសនា​របស់​ស្ដេច​កន ដើម្បី​បំបែក​បំបាក់​ប្អូន​ពី​ព្រះអង្គ​ដូច្នោះ ព្រះអង្គ​ទ្រង់​តូច​ព្រះទ័យ​ណាស់ ហើយ​ក៏​ទ្រង់​ប្រមូល​ទ័ព​បម្រុង​ការពារ​ព្រះ​នគរ។
24	ស្ដេច​កន ក្រោយ​ពី​កេណ្ឌ​ទ័ព​បាន​ច្រើន​ហើយ ក៏​ចាប់​វាយ​លុក​ចូល​រាជធានី​ទួល​បាសាន។ ព្រះរាជា​ទ្រង់​លើក​ទ័ព​ត​ទល់​ផ្ទាល់​ព្រះអង្គ តែ​ត្រូវ​បរាជ័យ ហើយ​ទ្រង់​ថយ​ទៅ​កេណ្ឌ​ទ័ព​បន្ថែម​នៅ​ក្រុង​ចតុមុខ តែ​ត្រូវ​ស្ដេច​កន វាយ​បែក​បន្ទាយ​ភ្នំពេញ​នោះ​ទៀត។
25	ព្រះបាទ​ស្រីសុគន្ធបទ កាល​បើ​ទទួល​បរាជ័យ​នៅ​ភ្នំពេញ​ហើយ ព្រះអង្គ​ក៏​ដក​ថយ​ទៅ​តាំង​បន្ទាយ​នៅ​ស្រុក​លង្វែក តែ​ក្រោយ​មក​បន្ទាយ​នៅ​លង្វែក​នេះ​ក៏​បែក​ទៅ​ទៀត ព្រះអង្គ​ក៏​ថយ​ទ័ព​ទៅ​គង់​នៅ​ស្រុក​អម្រិន្ទបូរ (កំពង់ឆ្នាំង) រួច​ទីបំផុត​ក៏​ឆ្លង​ទៅ​គង់​នៅ​ក្នុង​បន្ទាយ​ស្ទឹងសែន ក្នុង​ស្រុក​អាសន្ទុក ក្នុង​គ.ស.១៥១២។
26	គឺ​នៅ​ក្នុង​បន្ទាយ​ស្ទឹងសែន ក្នុង​ឆ្នាំ​១៥១២ នោះ​ហើយ ដែល​ស្ម័គ្រ​បក្ខពួក​របស់​ស្ដេច​កន​ឈ្មោះ ឱកម៉ឺន សុរិន្ទកែវ ប្រើ​ឧបាយកល​សម្លាប់​ព្រះបាទ​ស្រីសុគន្ធបទ ជា​ស្ដេច​ផែនដី​បាន។
27	ដំបូង ឱកម៉ឺន សុរិន្ទកែវ ធ្វើ​លេស​ជា​ក្បត់​ស្ដេច​កន ហើយ​ត្រូវ​ស្ដេច​កន ដាក់​ទោស​ប្រហារ​ជីវិត។ បន្ទាប់​មក ក៏​ប្រើ​ល្បិច​អោយ​ទាហាន ២០០​នាក់ ទៅ​វាយ​រំដោះ​យក ឱកម៉ឺន សុរិន្ទកែវ អោយ​រួច​ផុត​ពី​កណ្ដាប់​ដៃ​ស្ដេច​កន រួច​នាំ​គ្នា​មក​សុំ​ចុះ​ចូល​ជាមួយ​នឹង​ស្ដេច​ផែនដី។ ក្នុង​ពេល​ដែល​ស្ដេច​កន លើក​ទ័ព​វាយ​សន្ធាប់​យក​បន្ទាយ​ស្ទឹងសែន ក្នុង​ខេត្ត​អាសន្ទុក នេះ ពួក​ខ្មាំង​បង្កប់​ក្រោម​បញ្ជាការ​របស់ ឱកម៉ឺន សុរិន្ទកែវ នេះ ក៏​ឆក់​ឱកាស​ធ្វើ​គត់​ស្ដេច​ផែនដី​បាន​ក្នុង​ពេល​នោះ​ទៅ។
28	ព្រះបាទ​ស្រីសុគន្ធបទ ទ្រង់​ឡើង​សោយរាជ្យ​នៅ​ឆ្នាំ​១៥០៤ នៃ​គ.ស ហើយ​ទ្រង់​សោយ​ទិវង្គត​ក្នុង​សង្គ្រាម​ជ្រែក​រាជ្យ​របស់​ស្ដេច​កន ក្នុង​ឆ្នាំ​១៥១២ នៅ​ខេត្ត​អាសន្ទុក។ ឯ​ព្រះរាជបុត្រ​របស់​ព្រះអង្គ ជាមួយ​អ្នក​ម្នាង​កេសរ​បុប្ផា (បងស្រី​របស់​ព្រះ​ស្ដេច​កន) នាម​ពញាយសរាជា បាន​ភៀស​ខ្លួន​ទៅ​ជ្រក​កោន​ឯ​ប្រទេស​សៀម រស់នៅ​ជាមួយ​នឹង​ព្រះច័ន្ទរាជា ជា​ព្រះបិតុលា៕
***********
10	ប្រវត្តិ​អតីត​ក្មេង​វត្ត​ឡើង​គ្រងរាជ្យ​ជា​ស្ដេច​ព្រះ​នាម​ស្ដេច​កន (ភាគ​២៨)

11	នៅ​ដើម​សតវត្ស​ទី​១៦ ព្រះរាជា​ខ្មែរ​ដែល​ឡើង​គ្រងរាជ្យ​បន្ទាប់​ពី​ព្រះបាទ​សុគន្ធបទ គឺ​ជា​អតីត​ក្មេង​វត្ត​ម្នាក់​មាន​ឈ្មោះ​ថា នាយ​កន។ នាយ​កន បាន​ត្រូវ​ព្រះបាទ​សុគន្ធបទ ជួយ​ទំនុក​បម្រុង ហើយ​តែង​តាំង​ជា​ឃុន​ហ្លួង​ព្រះ​ស្ដេច​កន។ បន្ទាប់​មក នាយ​កន ក៏​ក្បត់​ស្ដេច​ផែនដី ហើយ​វាយ​ដណ្ដើម​រាជ្យ។
12	ក៏ប៉ុន្តែ នៅ​ចុង​បញ្ចប់ ស្ដេច​កន ត្រូវ​ប្អូន​របស់​ព្រះបាទ​សុគន្ធបទ នាំ​ទ័ព​មក​វាយ​ដណ្ដើម​យក​រាជ្យ​វិញ ហើយ​កាត់​ក​យក​ទៅ​ដោត​នៅ​មុខ​ខ្លោងទ្វារ​ចូល​ទីក្រុង កុំ​អោយ​អ្នក​ដទៃ​យក​តម្រាប់​តាម។
13	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀបរាប់​ជូន​លោក​អ្នក​នាង​នូវ​ព្រឹត្តិការណ៍​នេះ​ដូច​ត​ទៅ៖
14	គ.៦ ព្រះ​ស្រីជេដ្ឋាធិរាជ​រាមាធិបតី (ស្ដេច​កន) (ឆ្នាំ​១៥០៨-ឆ្នាំ​១៥២៥)
15	ព្រះ​ស្ដេច​កន ដែល​ជា​ស្ដេច​ដណ្ដើម​រាជ្យ​ពី​ព្រះបាទ​សុគន្ធបទ កើត​ក្នុង​ឆ្នាំ​រោង នៅ​ស្រុក​ស្រីសន្ធរ (ខេត្ត​កំពង់ចាម បច្ចុប្បន្ន)។ នាយ​កន មាន​កំណើត​ក្នុង​ត្រកូល​អ្នក​ងារ​ដែល​ជា​វណ្ណៈ​ទាប​បំផុត​នៃ​សម័យ​នោះ ហើយ​មិន​ជាប់​ពូជ​ពង្ស​ក្នុង​ត្រកូល​រាជវង្ស​ទេ។ គ្រួសារ​របស់​នាយ​កន ឋិត​ក្នុង​ក្រុម​ពល​ព្រះ គឺ​ជា​ក្រុម​អ្នក​ងារ មាន​ភារៈ​ជា​អ្នក​ថែ​រក្សា​បោស​សម្អាត​វត្ត។ បិតា​របស់​នាយ​កន នាម​ពិជ័យ​នាគ និង​មាតា​នាម នាង​បាន។
16	នាយ​កន មាន​បងស្រី​ម្នាក់​ឈ្មោះ​ស ហើយ​ល្បី​ថា​មាន​រូប​ឆោម​បវរ​ល្អ​លើស​ស្រី​ទាំងពួង រហូត​ដល់​ព្រះបាទ​សុគន្ធបទ សព្វ​ព្រះរាជហឫទ័យ​យ៉ាង​ខ្លាំង ហើយ​ទទួល​យក​នាង​ធ្វើ​ជា​ស្នំ​ឯក និង​នាំ​យក​នាង​ទៅ​រស់នៅ​ក្នុង​ព្រះបរមរាជវាំង។ លោក អាដេម៉ារ ឡឺក្លែរ (Adhémard Leclére) អតីត​រ៉េស៊ីដង់​បារាំង ប្រចាំ​កម្ពុជា សរសេរ​ថា ដោយ​សព្វ​ព្រះរាជហឫទ័យ​នឹង​នាង​ស នេះ​ខ្លាំង ព្រះបាទ​ស្រីសុគន្ធបទ ក៏​យក​ចិត្ត​ទុក​ដាក់​ចំពោះ​គ្រួសារ​នាង​ស នេះ​ជាពិសេស។ ព្រះអង្គ​លើក​តម្កើង​ឪពុក​នាង​អោយ​ទៅ​ជា​មន្ត្រី។ ម្តាយ​នាង​អោយ​ទៅ​ជា​នាគ​ម៉ែ​បាន។ នាយ​កន ជា​ប្អូនប្រុស អោយ​ទៅ​ជា​មហាតលិក រួច​ជា​ឧកញ៉ា​ម៉ឺន​ស្នេហា​ចម​ចិត្ត។ រីឯ​នាង​ស ខ្លួន​ឯង ជា​អ្នក​ម្នាង​កេស​បុប្ផា។ គឺ​តាម​ខ្សែ​រយៈ​បងស្រី​ដែល​ជា​ស្នំ​ឯក​របស់​ស្ដេច​ផែនដី​នេះ​ហើយ ដែល​នាយ​កន បាន​ចូល​បម្រើ​ការ​នៅ​ឯ​ក្នុង​ព្រះរាជវាំង ហើយ​បាន​ក្លាយ​ជា​មន្ត្រី​ជំនិត​របស់​ព្រះរាជា។
17	លោក ឡឺក្លែរ ថា ព្រះបាទ​សុគន្ធបទ ក៏​មាន​ព្រះទ័យ​ចង់​លោះ​ស្នំ​ឯក និង​នាយ​កន អោយ​រួច​ចាក​ពី​ឋានៈ​ពល​ព្រះ​ទៀត​ផង។ ក៏ប៉ុន្តែ​នៅ​ពេល​ដែល​ព្រះអង្គ​ពិគ្រោះ​យោបល់​ជាមួយ​សេនា​មន្ត្រី មន្ត្រី​ទូល​តប​វិញ​ថា ច្បាប់​មិន​អនុញ្ញាត​អោយ​ព្រះអង្គ​ធ្វើ​បែប​នេះ​បាន​ឡើយ ត្បិត​បើ​មាន​កំណើត​ជា​ពល​ព្រះ​ហើយ គឺ​ជាប់​ក្នុង​ឋានៈ​នេះ​រយៈពេល​៥​ពាន់​ឆ្នាំ។ ទោះ​ជា​ស្ដេច​ផែនដី ក៏​មិន​អាច​បំពាន​ច្បាប់​នេះ​បាន​ឡើយ។
18	ដោយ​មិន​អាច​ប្រគល់​តំណែង​ធំ​ដុំ​ណា​មួយ​អោយ​នាយ​កន បាន ព្រះបាទ​សុគន្ធបទ បាន​ត្រឹម​លើក​ប្អូន​ថ្លៃ​អោយ​មាន​ងារ​ត្រឹម​ឃុន​ហ្លួង​ព្រះ​ស្ដេច​កន។ នេះ​ជា​តំណែង​មួយ​ដែល​មាន​សិទ្ធិ​អំណាច​ត្រួតត្រា​អ្នក​ងារ​ក្នុង​ក្រុម​ពល​ព្រះ​ដូច​គ្នា តែ​ក៏​មាន​អំណាច​អាច​កាត់​ទោស និង​ផ្ដន្ទាទោស​ជន​ណា​ដែល​មាក់ងាយ​ព្រះពុទ្ធ​សាសនា មិន​គោរព​អាចារ្យ និង​ចាស់​ព្រឹទ្ធាចារ្យ ជាដើម។
19	ការ​ឡើង​បុណ្យ​ស័ក្តិ​តាំង​ពី​ក្មេង​វត្ត រហូត​ដល់​តំណែង​ខ្ពស់​មួយ​នៅ​ក្នុង​វាំង តាម​រយៈ​សាច់ញាតិ​នេះ បាន​ធ្វើ​អោយ​នាយ​កន កើត​ជំងឺ​រៀប​ឫក​មិន​ទាន់។ លោក អាដេម៉ារ ឡឺក្លែរ រៀប​រាប់​ថា មិន​យូរ​ប៉ុន្មាន នាយ​កន ភ្លេច​ដើម​កំណើត​ខ្លួន​ថា​ជា​ក្មេង​វត្ត​នៃ​ក្រុម​ពល​ព្រះ ហើយ​ចាប់​ផ្ដើម​វាយ​ឫក​មាក់ងាយ​មន្ត្រី​ឯ​ទៀតៗ ដែល​ធ្វើ​អោយ​មន្ត្រី​ជើង​ចាស់​ក្នុង​វាំង​ទាំង​ឡាយ​នាំ​គ្នា​ស្អប់​គុំកួន​ជា​ខ្លាំង ហើយ​រៀបចំ​ផែនការ​ប្រឆាំង​នឹង​នាយ​កន។ ពួក​គេ​បាន​ទូល​ថ្វាយ​ស្ដេច​ផែនដី​ថា នាយ​កន មាន​គំនិត​ក្បត់​ចង់​ដណ្ដើម​រាជ្យ ហើយ​ត្រូវ​តែ​កម្ចាត់​ចោល។
20	ពង្សាវតារ​ខ្មែរ​រៀបរាប់​ពី​រឿងរ៉ាវ​ស្រដៀង​គ្នា​នេះ​ដែរ តែ​មាន​បញ្ចូល​ភាព​អច្ឆរិយ​ខ្លះៗ​ទៅ​ក្នុង​នោះ។ ឯកសារ​នេះ​សរសេរ​ថា ស្ដេច​សោយរាជ្យ គឺ​ព្រះបាទ​សុគន្ធបទ ទ្រង់​សុបិន​ឃើញ​នាគរាជ​ដេញ​ខាំ​ព្រះអង្គ ហើយ​ពាំ​យក​ទាំង​ស្វេតច្ឆត្រ​របស់​ព្រះអង្គ​ទៅ​បាត់​ផង។ ពួក​ហោរា បាន​ទាយ​ពី​សុបិន​នេះ​ថា អាច​នឹង​មាន​កោលាហល​កើត​ឡើង​បង្ក​ដោយ​ព្រះ​ស្ដេច​កន ដែល​កើត​នៅ​ឆ្នាំ​រោង គឺ​ឆ្នាំ​នាគ​នោះ ហើយ​ថា ត្រូវ​តែ​កម្ចាត់​នាយ​កន ចោល។ ផែនការ​នេះ ត្រូវ​បងស្រី​របស់​នាយ​កន លួច​ស្តាប់​ឮ ហើយ​ប្រាប់​នាយ​កន អោយ​ដឹង​ខ្លួន​មុន។ នាយ​កន ក៏​រត់​ភៀស​ខ្លួន ហើយ​ទៅ​បង្ក​ទ័ព​បក​មក​វាយ​ស្ដេច​ផែនដី​វិញ។
21	នៅ​ក្នុង​បេសកកម្ម​ដណ្ដើម​អំណាច​ពី​ស្ដេច​ផែនដី​នេះ នាយ​កន មិន​រុញរា​សោះ​ឡើយ​ក្នុង​ការ​ប្រើប្រាស់​អំពើ​ហិង្សា​ឃោរឃៅ និង​បោកប្រាស់​រាស្ត្រ​ប្រជា អោយ​មក​ចុះ​ចូល​ជាមួយ​នឹង​ខ្លួន។ នាយ​កន ក៏​ជា​អ្នក​ចេះ​ប្រើ​ល្បិច​យុទ្ធសាស្ត្រ​ស្ទាត់​ជំនាញ​ណាស់ ក្នុង​ការ​បំបែក​កម្លាំង​បច្ចាមិត្ត និង​យុទ្ធសាស្ត្រ​បញ្ចូល​ដៃ​ជើង​របស់​ខ្លួន អោយ​ទៅ​បង្កប់​ក្នុង​ក្រុម​ម្ខាង​ទៀត។
22	ពេល​ភៀស​ខ្លួន​ទៅ​ដល់​ខេត្ត​បាភ្នំ នាយ​កន បាន​សម្លាប់​ចៅហ្វាយ​ខេត្ត​ដើម្បី​ដណ្ដើម​កាន់​កាប់​ខេត្ត​នេះ ហើយ​បោក​បញ្ឆោត​ប្រាប់​អ្នក​ស្រុក​ថា ចៅហ្វាយ​ខេត្ត​បាភ្នំ ក្បត់​ទៅ​ចូល​ដៃ​ជាមួយ​ព្រះច័ន្ទរាជា ជា​ព្រះអនុជ​របស់​ព្រះបាទ​សុគន្ធបទ ដែល​មាន​បំណង​បំបែក​ខ្លួន​ឡើង​សោយរាជ្យ​នៅ​ចតុមុខ។ ពាក្យ​ឃោសនា​ថា ព្រះច័ន្ទរាជា មាន​បំណង​ក្បត់​ស្ដេច​ផែនដី​ជា​បង​បង្កើត​នេះ បាន​បង្ក​អោយ​មាន​ការ​មិន​ទុក​ចិត្ត​គ្នា​រវាង​បង និង​ប្អូន។ ទីបំផុត ព្រះច័ន្ទរាជា ក៏​ភៀស​ព្រះ​កាយ​ចោល​ក្រុង​ចតុមុខ រួច​ទៅ​សុំ​ជ្រក​កោន​ជាមួយ​ស្ដេច​សៀម​បាត់​ទៅ។
23	បន្ទាប់​មក នាយ​កន បាន​ប្រាប់​អ្នក​ស្រុក​ថា តាម​ពិត​ការ​កេណ្ឌ​ទ័ព​នេះ គឺ​ដើម្បី​ដណ្ដើម​រាជ្យ​ពី​ព្រះរាជា យក​ទៅ​ថ្វាយ​ក្មួយ​បង្កើត​របស់​ខ្លួន ដែល​ត្រូវ​ជា​បុត្រ​របស់​អ្នក​ម្នាង​កេស​បុប្ផា។ មិន​តែ​ប៉ុណ្ណោះ នាយ​កន ប្រកាស​ថា ពេល​ខ្លួន​ដណ្ដើម​រាជ្យ​បាន ពួក​ពល​ព្រះ​ទាំងអស់ នឹង​ទទួល​បាន​នូវ​សេរីភាព​ជា​អ្នក​ជា​ធម្មតា​ឡើង​វិញ។ ហើយ​ជា​ការ​ទាក់ទាញ​ទិញ​ទឹក​ចិត្ត​អ្នក​ដទៃ​ទៀត នាយ​កន បាន​សន្យា​ថា ពេល​ដែល​ដណ្ដើម​រាជ្យ​បាន រាល់​អ្នក​ជា​ណា​ដែល​ធ្លាប់​ធ្វើ​ខ្ញុំ​គេ នឹង​បាន​ឡើង​ធ្វើ​ជា​មន្ត្រី ឯ​អ្នក​ដែល​ធ្លាប់​ធ្វើ​ជា​មន្ត្រី​ស្រាប់ នឹង​បាន​ឡើង​ជា​មន្ត្រី​ធំ​ជាង​នេះ​ទៀត។
24	ទីបំផុត ស្ដេច​កន ក៏​ដណ្ដើម​រាជ្យ​បាន​ពី​ព្រះបាទ​ស្រីសុគន្ធបទ ជា​បង​ថ្លៃ ដោយ​ប្រើ​ល្បិច​អោយ​ដៃ​ជើង​របស់​ខ្លួន​ឈ្មោះ ឱកម៉ឺន សុរិន្ទកែវ ទៅ​បង្កប់​ខ្លួន​នៅ​ក្នុង​ព្រះរាជវាំង ហើយ​ឆក់​ឱកាស​ធ្វើ​គត់​ស្ដេច​ផែនដី​តែ​ម្តង។
25	ដោយ​រក​គ្រឿង​បញ្ចក្សត្រ​សម្រាប់​ឡើង​គ្រងរាជ្យ​មិន​ឃើញ ស្ដេច​កន ក៏​បាន​ចាត់​អោយ​ធ្វើ​ព្រះ​ខ័ន​ថ្មី ហើយ​រៀប​ពិធី​ប្រាប្ដាភិសេក​ឡើង​សោយរាជ្យ​សម្បត្តិ ជាមួយ​នឹង​ព្រះ​ខ័ន​ក្លែងក្លាយ​នោះ​ក្នុង​គ.ស​១៥១២ នៅ​រាជធានី​ទួល​បាសាន។ ព្រះអង្គ​មាន​ព្រះ​នាម​ក្នុង​រាជ្យ​ថា ព្រះបាទ​សម្ដេច​ព្រះ​ស្រីជេដ្ឋាធិរាជ​រាមាធិបតី។
26	រាជ​ពង្សាវតារ​សរសេរ​ថា បន្ទាប់​ពី​ដណ្ដើម​រាជ្យ​បាន​ពេញ​ក្នុង​ដៃ​ហើយ ស្ដេច​កន បាន​លើក​បន្តុប​បក្ខពួក និង​គ្រួសារ​ខ្លួន អោយ​មាន​ឋានៈ​ធំ​ដុំ​ក្នុង​ជួរ​អ្នក​ដឹក​នាំ។ ស្ដេច​កន លើក​ឪពុកមា​ឈ្មោះ​កៅ ដែល​ជា​មេទ័ព​ធំ អោយ​មាន​ឋានៈ​ជា​សម្ដេច​ចៅហ្វ៊ាទឡ្ហៈ ដែល​ជា​ឋានន្តរស័ក្តិ​ថ្នាក់​ខ្ពស់​បំផុត​នៃ​មន្ត្រី​ក្នុង​កម្ពុជរដ្ឋ នា​បុរាណ​សម័យ។ រីឯ​ក្រុម​បរិវារ​ដៃ​ជើង​ដទៃ​ទៀត ក៏​ព្រះមហាក្សត្រ​ថ្មី​នេះ​ប្រទាន​អោយ​មាន​យសស័ក្ដិ​តាម​គុណ​បំណាច់​រៀងៗ​ខ្លួន។
27	ស្ដេច​កន ទ្រង់​លើក​លែង​មិន​អោយ​យក​សួយសារអាករ​មួយ​រដូវ​តាម​បុរាណ​ប្រវេណី ដែល​ផ្លាស់​ផែនដី​ថ្មី។ ម្យ៉ាង​ទៀត ដោយ​ចង់​អោយ​មាន​ជាប់​កេរ្តិ៍​ដំណែល​នៃ​រាជ្យ​របស់​ព្រះអង្គ ព្រះ​ស្រីជេដ្ឋាធិរាជ​ស្ដេច​កន ទ្រង់​បាន​ប្ដូរ​រាជធានី​ពី​ទួល​បាសាន ទៅ​ទិស​ខាង​កើត ហើយ​សាង​ក្រុង​ថ្មី​ត្រង់​ចន្លក់ដូងតី។ តែ​ព្រះអង្គ​គង់​នៅ​ទីនោះ​បាន​តែ​ប្រាំ​ខែ​ប៉ុណ្ណោះ ក៏​ទ្រង់​យាង​ទៅ​សាង​ក្រុង​ថ្មី​មួយ​ទៀត​នៅ​ភូមិ​ស្រឡប់ពិជ័យ ចុង​ខេត្ត​ត្បូងឃ្មុំ ទល់​ដែន​ខេត្ត​បាភ្នំ។
28	រាជធានី​ថ្មី​នេះ ជា​បន្ទាយ​មួយ​យ៉ាង​មាំ ដែល​ព្រះអង្គ​ប្រទាន​នាម​ថា ក្រុង​ស្រឡប់ពិជ័យ​ព្រៃនគរ​បវរ​រាជធានី។ ក្រៅ​ពី​ការ​កសាង​វត្ត​អារាម​ជាច្រើន ព្រះ​ស្រី​ជេដ្ឋា​ស្ដេច​កន បាន​បោះ​ប្រាក់​ស្លឹង មាស​ស្លឹង ត្រា​រូប​នាគ សម្រាប់​អោយ​ប្រជារាស្ត្រ​ចាយ​វាយ​ក្នុង​ប្រទេស ហើយ​ព្រះអង្គ​ទ្រង់​សព្វ​ព្រះរាជហឫទ័យ​នឹង​ល្បែង​ស្រី ទត​រាំ​របាំ​មហោស្រព និង​តូរ្យតន្ត្រី​ណាស់។
29	ព្រះ​ស្រីជេដ្ឋា​សោយរាជ្យ​ដោយ​សុខ​សន្តិភាព​បាន​តែ​បី ឬ​បួន​ឆ្នាំ​ប៉ុណ្ណោះ ក៏​ត្រូវ​រង​នឹង​សង្គ្រាម​ស៊ីវិល​មួយ ដែល​អូស​បន្លាយ​អស់​រយៈពេល​ជិត​ដប់​ឆ្នាំ ជាមួយ​នឹង​ព្រះច័ន្ទរាជា ដែល​ជា​ព្រះអនុជ​របស់​ព្រះបាទ​សុគន្ធបទ ដែល​វិល​ត្រឡប់​មក​ពី​ប្រទេស​សៀម ដើម្បី​ច្បាំង​ដណ្ដើម​រាជ្យ​ពី​ស្ដេច​កន វិញ។
30	នៅ​ក្នុង​សង្គ្រាម​រវាង​ខ្មែរ និង​ខ្មែរ​នេះ ថ្វី​ត្បិត​តែ​ព្រះ​ពញាច័ន្ទរាជា ត្រូវ​បាន​ទទួល​ការ​គាំទ្រ​ពី​រាស្ត្រ និង​មន្ត្រី​ជាច្រើន​រូប ដូច​ជា​តា​ពេជ្រ ឬ​ឃ្លាំងមឿង និង​កូន​ទាំង​៤​របស់​គាត់ ជាដើម​ក៏ដោយ តែ​ពី​ដំបូង ទ័ព​នេះ​ត្រូវ​បាន​ទ័ព​ព្រះ​ស្រីជេដ្ឋា​ស្ដេច​កន ដ៏​មាន​កម្លាំង វាយ​សន្ធាប់ ហើយ​ព័ទ្ធ​ជាប់​ក្នុង​បន្ទាយ​ខេត្ត​ពោធិ៍សាត់ អស់​រយៈពេល ១២​ខែ។ គឺ​ក្នុង​ស្ថានភាព​នេះ ហើយ​ដែល​តា​ពេជ្រ ឬ​ឃ្លាំងមឿង ត្រូវ​បាន​គេ​ដំណាល​ថា បាន​ធ្វើ​ពលិកម្ម​បូជា​ជីវិត ធ្វើ​ពិធី​លោត​ចូល​រណ្ដៅ​ចម្រូង ដើម្បី​ទៅ​កេណ្ឌ​ទ័ព​បិសាច​មក​ជា​ទ័ព​ជំនួយ។ ហើយ​ក្រោយ​មក ទ័ព​ខាង​ព្រះច័ន្ទរាជា កាន់​តែ​រីក​ចម្រើន ហើយ​ទទួល​បាន​ជោគជ័យ​ច្រើន​អន្លើ រំដោះ​បាន​ភាគ​ខាង​លិច​នៃ​ប្រទេស​ទាំង​មូល ដែល​ធ្វើ​អោយ​ដំណាក់​កាល​នេះ ប្រទេស​ខ្មែរ​ត្រូវ​ចែក​ជា​ពីរ គឺ​ព្រះ​អង្គច័ន្ទ សោយរាជ្យ​ត្រើយ​ខាង​លិច ឯ​ព្រះ​ស្រីជេដ្ឋា​ស្ដេច​កន សោយរាជ្យ​ត្រើយ​ខាង​កើត។
31	នៅ​គ.ស​១៥២៥ ព្រះអង្គ​ច័ន្ទ បាន​បញ្ជា​អោយ​សំពៅ​ព្រះអង្គ ទៅ​ទិញ​កាំភ្លើង​ធំ​ចំនួន ១០០​ដើម និង​កាំភ្លើង​តូច​ចំនួន ១​ពាន់​ដើម​ពី​ស្រុក​ជ្វាម៉ាឡាយូ យក​មក​បន្ថែម​លើ​កាំភ្លើង​ចាស់​ដែល​មាន​ពី​មុន​មក។ ឯ​ព្រះ​ស្រីជេដ្ឋា​ស្ដេច​កន ក៏​បញ្ជា​អោយ​ទិញ​កាំភ្លើង​ធំ ១៥០​ដើម និង​កាំភ្លើង​តូច​ចំនួន ៣០០​ដើម​ផង​ដែរ។ ប៉ុន្តែ​ក្នុង​ពេល​ដែល​ត្រឡប់​មក​ពី​ស្រុក​ជ្វា ឬ​ម៉ាឡាយូ វិញ​នោះ សំពៅ​របស់​ព្រះ​ស្ដេច​កន បាន​ប៉ះ​ខ្យល់​ព្យុះ​ដ៏​ធំ បោក​បក់​ទៅ​ជាប់​នៅ​ខេត្ត​ពាមមួយ និង​មួយ​ទៀត​ជាប់​នៅ​ខេត្ត​កំពត។ មេ​ទ័ព​ខេត្ត​ទាំង​ពីរ​ឃើញ​ដូច្នោះ ក៏​ចាប់ ហើយ​នាំ​កាំភ្លើង​ទាំងអស់​ដឹក​យក​ទៅ​ថ្វាយ​ព្រះអង្គ​ច័ន្ទរាជា ជា​ស្ដេច​ត្រើយ​ខាង​លិច​ទាំងអស់។
32	លោក​សាស្ត្រាចារ្យ វង់ សុធារ៉ា និង ណុប សុខា នៃ​សាកលវិទ្យាល័យ​ភ្នំពេញ សរសេរ​ថា ទីតាំង​ភូមិសាស្ត្រ​ដែល​គូ​បដិបក្ខ​ទាំង​ពីរ​គ្រប់គ្រង អាច​ជា​កត្តា​ចម្បង​មួយ​ក្នុង​ការ​កំណត់​ជ័យជម្នះ​នៃ​សង្គ្រាម​រវាង​ព្រះច័ន្ទរាជា និង​នាយ​កន។ លោក​ថា ព្រះអង្គ​ច័ន្ទ កាន់​កាប់​តំបន់​ខាង​លិច​តាម​មាត់​បឹង​ទន្លេសាប ដែល​មាន​សក្ដានុពល​សេដ្ឋកិច្ច​ជាង​នាយ​កន ដែល​គ្រប់គ្រង​នៅ​ភាគ​ខាង​កើត។ បន្ថែម​លើ​នេះ លោក​ថា ព្រះអង្គ​ច័ន្ទ ទ្រង់​យក​ព្រះទ័យ​ទុក​ដាក់​ក្នុង​កិច្ចការ​ជំនួញ​ជាមួយ​បរទេស ឯ​ស្ដេច​កន វិញ មិន​យក​ចិត្ត​ទុក​ដាក់​នឹង​កិច្ចការ​ជំនួញ​ទេ។ ជាង​នេះ​ទៅ​ទៀត ដើម្បី​ទាក់ទាញ​ទឹក​ចិត្ត​ប្រជារាស្ត្រ ស្ដេច​កន បាន​បន្ធូរបន្ថយ​មិន​យក​ពន្ធ ដែល​អាច​ធ្វើ​អោយ​មាន​វិបត្តិ​សេដ្ឋកិច្ច រួច​ដែល​នាំ​អោយ​ចាញ់​សង្គ្រាម​តែ​ម្តង។
33	នៅ​ចុង​បញ្ចប់​នៃ​សង្គ្រាម​ស៊ីវិល​នេះ ព្រះ​ស្រីជេដ្ឋា​ព្រះ​ស្ដេច​កន ត្រូវ​ទ័ព​ព្រះអង្គ​ច័ន្ទ ព័ទ្ធ​ជាប់​ក្នុង​បន្ទាយ​អស់​រយៈពេល​បី​ខែ។ ព្រះអង្គ​ត្រូវ​រង​របួស​ជា​ទម្ងន់ ហើយ​ត្រូវ​ចាប់​ខ្លួន​បាន និង​នៅ​ទី​អវសាន​ស្ដេច​កន ដែល​ជា​អតីត​ក្មេង​វត្ត​នៃ​ក្រុម​ពល​ព្រះ ហើយ​វាយ​ដណ្ដើម​យក​រាជ្យ​ពី​ព្រះបាទ​សុគន្ធបទ នេះ ត្រូវ​បាន​ទ័ព​របស់​ព្រះច័ន្ទរាជា កាត់​ព្រះ​សិរសា រួច​យក​ទៅ​ដោត​នៅ​មុខ​បន្ទាយ​ស្រឡប់ពិជ័យ ដើម្បី​ជា​បម្រាម​ដល់​មនុស្ស​ទូទៅ​កុំ​អោយ​ធ្វើ​តម្រាប់​តាម។
34	ព្រះ​ស្រីជេដ្ឋាធិរាជ​ព្រះ​ស្ដេច​កន ជា​ស្ដេច​ជ្រែក​រាជ្យ​នេះ ទ្រង់​បាន​ឡើង​សោយរាជ្យ​ពី​ឆ្នាំ​១៥០៨ ឬ​ឆ្នាំ​១៥១២ នៃ​គ.ស នៅ​ទួល​បាសាន ហើយ​ទ្រង់​សោយ​ទិវង្គត​ដោយ​គេ​កាត់​ព្រះ​សិរសា នៅ​ឆ្នាំ​១៥២៥ នៅ​បន្ទាយ​ស្រឡប់ពិជ័យ​ព្រៃនគរ៕
***********
10	ព្រះបាទ​ច័ន្ទរាជា​ជា​ព្រះមហាក្សត្រ​ដណ្ដើម​រាជ្យ​ពី​ស្ដេច​កន​មក​វិញ (ភាគ​២៩)

11	ព្រះបាទ​ច័ន្ទរាជា ដែល​ជា​ព្រះមហាក្សត្រ​ដឹក​នាំ​ការ​វាយ​កម្ចាត់ និង​កាត់​ក​ស្ដេច​កន ដណ្ដើម​យក​រាជ្យ​បាន​មក​វិញ​នោះ គឺ​ជា​ព្រះមហាក្សត្រ​ដែល​បាន​សាង​ក្រុង​លង្វែក និង​បាន​វាយ​បណ្ដេញ​សៀម ដែល​ចូល​មក​បោះ​ទីតាំង​នៅ​អង្គរ​រហូត​ដល់​ដល់​ខេត្ត​អង្គរ ត្រូវ​បាន​គេ​ហៅ​ថា​ខេត្ត​សៀមរាប ទៀត​ផង។
12	សូម​អញ្ជើញ​លោក​អ្នក​នាង​ស្តាប់​ការ​រៀបរាប់​របស់ លោក ជុន ច័ន្ទបុត្រ ដូច​ត​ទៅ៖
13	គ.៧ ព្រះ​បរម​ខត្តិយាមហា​ច័ន្ទរាជា (ឆ្នាំ​១៥១៦-ឆ្នាំ​១៥៦៦)
14	ព្រះ​ពញា​ច័ន្ទ​រាជា ជា​ព្រះរាជ​បុត្រ​ទី​២​របស់​ព្រះបាទ​ធម្មរាជា។ ក្នុង​ពេល​ដែល​ស្ដេច​កន ក្រោក​បះបោរ​វាយ​ដណ្ដើម​រាជ្យ​ពី​ព្រះបាទ​ស្រីសុគន្ធបទ ដោយ​បោកប្រាស់​អ្នក​ស្រុក​ថា​ខ្លួន “ស្ដេច​កន” បាន​ទទួល​បញ្ជា​ពី​ព្រះបាទ​ស្រីសុគន្ធបទ អោយ​ទៅ​កេណ្ឌ​ទ័ព​ដើម្បី​មក​វាយ​កម្ចាត់​ព្រះអង្គ​ជា​មហាឧបរាជ ដោយ​ចោទ​ព្រះអង្គ​ថា​មាន​ផែនការ​ក្បត់​ចង់​ឡើង​សោយរាជ្យ​នៅ​ក្រុង​ចតុមុខ​នោះ ពញា​ច័ន្ទ ក៏​ភៀស​ព្រះអង្គ​ទៅ​សុំ​ជ្រក​កោន​ជាមួយ​ព្រះចៅ​ចក្រពត្តិ​ប្រទេស​សៀម។ ប៉ុន្តែ​ក្រោយ​ពី​បាន​ជ្រាប​ដំណឹង​សព្វគ្រប់​ពី​អំពើ​ក្បត់​របស់​ស្ដេច​កន និង​ការ​ធ្វើ​គត់​ព្រះជេដ្ឋា​ព្រះអង្គ​នោះ ពី​ពញាយសរាជា ជា​ក្មួយ​ដែល​ជា​ព្រះរាជ​បុត្រ​ព្រះបាទ​ស្រីសុគន្ធបទ ហើយ​ដែល​បាន​ភៀស​ទៅ​សៀម ដែរ​នោះ ព្រះ​ពញា​ច័ន្ទរាជា មាន​ការ​ក្រេវក្រោធ​ជា​ខ្លាំង។ ព្រះអង្គ​ក៏​ទៅ​ទូល​សុំ​ការ​អនុញ្ញាត​ពី​ព្រះចៅ​ចក្រពត្តិ​ស្ដេច​សៀម ដើម្បី​បាន​យាង​វិល​ត្រឡប់​មក​រំដោះ​ប្រទេស​ជាតិ​ព្រះអង្គ​វិញ។ ប៉ុន្តែ​ដោយ​យល់​ឃើញ​ថា ព្រះចៅ​ចក្រពត្តិ​ស្ដេច​សៀម ហាក់​មិន​សូវ​ឈឺ​ឆ្អាល​នឹង​រឿង​នេះ ព្រះអង្គ​ច័ន្ទ ដែល​ធ្លាប់​មាន​ស្នា​ព្រះហស្ដ​ក្នុង​ការ​ទាក់​ដំរី​ស​ថ្វាយ​ព្រះចៅ​សៀម ពី​មុន​មក ក៏​ប្រឌិត​បង្កើត​រឿង​ថា មាន​ដំរី​ស​មួយ​ទៀត​ធំ​លើស​ដំរី​ស​មុន កម្ពស់​ដប់​ហត្ថ ដែល​គេ​ឃើញ​មាន​ដាន​ជើង និង​រោម​ជាប់​នឹង​ដើម​ឈើ​ក្នុង​ព្រៃ​ភាគ​ខាង​កើត​នៃ​ប្រទេស​សៀម។ ព្រះចៅ​សៀម កាល​បើ​ជ្រាប​ដំណឹង​នេះ​ហើយ ក៏​ត្រាស់​បញ្ជា​អោយ​ពញា​ច័ន្ទ​រាជា ចេញ​ទៅ​ទាក់​ដំរី​នោះ​យក​មក​ថ្វាយ​ព្រះអង្គ​អោយ​ទាល់​តែ​បាន។ ព្រះអង្គ​បាន​ផ្តល់​ពល​ចំនួន​ប្រាំ​ពាន់​នាក់ ដំរី​ធ្នាក់​មួយ​រយ គ្រឿង​សាស្ត្រាវុធ​សព្វ​បែប​យ៉ាង និង​ស្បៀង​អាហារ​យ៉ាង​ច្រើន ព្រម​ទាំង​ដាវ​អាជ្ញា​សឹក​ផង​ដល់​ពញា​ច័ន្ទ​រាជា។
15	មុន​នឹង​ចេញ​ដំណើរ​ទាក់​ដំរី​ក្លែងក្លាយ​នេះ ចៅ​ពញា​ច័ន្ទ បាន​លប​ធ្វើ​ដំណើរ​ទៅ​ជួប​ជា​សម្ងាត់​ជាមួយ​ចៅ​ពញា​អុង ជា​ព្រះរាជ​បុត្រ​ព្រះ​ស្រី​រាជា និង​ត្រូវ​ជា​ព្រះរៀម​ជីដូន​មួយ​នឹង​ព្រះអង្គ ដើម្បី​បបួល​ព្រះអង្គ​អោយ​វិល​ត្រឡប់​មក​ប្រទេស​វិញ។ ប៉ុន្តែ​ត្រូវ​ពញា​អុង ដែល​បាន​ក្លាយ​ជា​បុត្រ​ធម៌​របស់​ព្រះចៅ​សៀម និង​បាន​តំណែង​ជា​ចៅហ្វាយ​ខេត្ត​សុវណ្ណខាត់លោក ទៅ​ហើយ​នោះ បាន​បដិសេធ។ មិន​ត្រឹម​ប៉ុណ្ណោះ​ទេ ពញា​អុង បាន​ទូល​ស្ដេច​សៀម សព្វ​គ្រប់​ពី​គំនិត និង​ល្បិច​របស់​ព្រះអង្គ​ច័ន្ទ ដែល​ក្លែង​ធ្វើ​ជា​ទៅ​ទាក់​ដំរី ប៉ុន្តែ​តាម​ការ​ពិត គឺ​ព្រះអង្គ​ទ្រង់​នាំ​ទ័ព​ទៅ​រំដោះ​ប្រទេស​កម្ពុជា។ ដំណឹង​នេះ ធ្វើ​អោយ​ព្រះចៅ​សៀម ខ្ញាល់​ជា​ខ្លាំង ហើយ​បញ្ជា​អោយ​លើក​ទ័ព​ទៅ​តាម​ព្រះអង្គ​ច័ន្ទ អោយ​ត្រឡប់​មក​វិញ។ តែ​ពេល​នោះ ព្រះអង្គ​ច័ន្ទ​រាជា បាន​លើក​ទ័ព​ចូល​ទៅ​ក្នុង​ប្រទេស​ខ្មែរ​ផុត​រួច​ជា​ស្រេច​ទៅ​ហើយ។
16	ក្រោយ​ពី​ព្រះអង្គ​ច័ន្ទ ទ្រង់​នាំ​ទ័ព​ចូល​មក​ដល់​កម្ពុជា ភ្លាម សង្គ្រាម​រវាង​ព្រះអង្គ និង​ហ្លួង​ព្រះ​ស្ដេច​កន ក៏​បាន​ផ្ទុះ​ឡើង ហើយ​អូស​បន្លាយ​អស់​រយៈពេល​ជិត ១០​ឆ្នាំ។ ព្រះអង្គ​ច័ន្ទ មាន​ការ​គាំទ្រ​យ៉ាង​ប្ដូរ​ផ្តាច់​ពី​គ្រួសារ​តា​ពេជ្រ គឺ​ឃ្លាំងមឿង ដែល​បាន​ធ្វើ​ពលិកម្ម​បូជា​ជីវិត ដើម្បី​ទៅ​កេណ្ឌ​ទ័ព​ខ្មោច​មក​ជួយ​ផង ពី​មេទ័ព​ទាំងអស់ ព្រម​ទាំង​ប្រជារាស្ត្រ​ច្រើន​លើសលប់​ផង។
17	ទី​បញ្ចប់​នៃ​សង្គ្រាម​នេះ ទ័ព​ព្រះ​ច័ន្ទ​រាជា បាន​ព័ទ្ធ​បន្ទាយ​ស្រឡប់​ពិជ័យ​ព្រៃ​នគរ​របស់​ស្ដេច​កន ជាប់​អស់​រយៈ​កាល​បី​ខែ ហើយ​វាយ​សន្ធាប់​ធ្វើ​អោយ​ស្ដេច​កន ត្រូវ​របួស និង​ចាប់​ខ្លួន​បាន ហើយ​ត្រូវ​ប្រហារ​ជីវិត​ដោយ​កាត់​ក្បាល​ដោត​ជា​បម្រាម នៅ​មុខ​បន្ទាយ​នោះ​ក្នុង​ឆ្នាំ​១៥២៥ នៃ​គ.ស។
18	ដោយ​មាន​សំណូមពរ​ពី​ព្រះរាជា គណៈ​សង្ឃ ពី​ព្រាហ្មណ៍​បុរោហិត ព្រះរាជវង្សានុវង្ស នាម៉ឺន​សព្វ​មុខ​មន្ត្រី​ផង ព្រះ​ច័ន្ទ​រាជា ទ្រង់​យល់​ព្រម​ទទួល​ឡើង​សោយរាជ្យ ដោយ​បាន​ធ្វើ​ពិធី​សង្គ្រាមាពិសេក​នៅ​ឆ្នាំ​១៥១៦ ដោយ​មាន​ព្រះនាម​ក្នុង​រាជ្យ​ថា “សម្ដេច​ព្រះ​បរម​រាជា​ច័ន្ទ​រាជា”។
19	លុះ​បាន​ទទួល​ជោគជ័យ​ជា​ស្ថាពរ​លើ​ស្ដេច​កន ហើយ ហើយ​ក្រឡាពាស​សួស បាន​យល់សប្តិ និង​រក​ឃើញ​គ្រឿង​បញ្ចក្សត្រ​សម្រាប់​រាជ្យ ដែល​សម្ដេច​ព្រះ​ឥសីភ័ទ បាន​យក​ទៅ​លាក់​ទុក​ក្នុង​រូង​ដើម​ចំបក់​មួយ​នៅ​ស្រុក​បាទី មុន​ពេល​ដែល​គាត់​អនិច្ចកម្ម​នោះ​មក​វិញ ទើប​ព្រះអង្គ​ទ្រង់​ទទួល​ពិធី​ប្រាប្ដាភិសេក សោយរាជ្យ​សម្បត្តិ​ជា​សូរេច ក្នុង​ពេល​ខាង​ក្រោយ គឺ​នៅ​ឆ្នាំ​១៥៣៩ នៃ​គ.ស ក្នុង​រាជធានី​លង្វែក។
20	សម្ដេច​ព្រះ​បរម​រាជា​មហា​ច័ន្ទ​រាជា ជា​ព្រះមហាក្សត្រ​ដ៏​មាន​មហិទ្ធិឫទ្ធិ​ខ្លាំង​ពូកែ និង​ប្រកប​ដោយ​ទសពិធរាជធម៌។ ព្រះអង្គ​ទ្រង់​បាន​ប្រមូល និង​សម្រិតសម្រាំង​អស់​អ្នក​ប្រាជ្ញ​រាជ​បណ្ឌិត ទាំង​ខាង​ផ្លូវ​លោក ទាំង​ខាង​ផ្លូវ​ធម៌ ទាំង​ព្រះសង្ឃ ទាំង​គ្រហស្ថ ព្រម​ទាំង​គម្ពីរ​ដីកា ក្រាំង សាស្ត្រា ឯកសារ​ទាំងអស់ ទុក​ជា​គ្រឹះ​ព្រះ​នគរ។ ទ្រង់​សម្រិតសម្រាំង និង​ទំនុក​បម្រុង​អ្នក​មាន​ចំណេះ​វិជ្ជាការ មាន​ថ្វី​អាវុធ​យុទ្ធសាស្ត្រ រក្សា​ទុក​ជា​កម្លាំង​ការពារ​ជាតិ​មាតុភូមិ ហើយ​ទ្រង់​សព្វ​ព្រះរាជហឫទ័យ​ជួយ​ទំនុក​បម្រុង​ព្រះពុទ្ធ​សាសនា ដោយ​បាន​សាង​វត្ត​អារាម​ជាច្រើន​នៅ​ពោធិ៍សាត់ នៅ​បរិបូរណ៍ នៅ​ឧដុង្គ និង​នៅ​លង្វែក ហើយ​ទ្រង់​បាន​លើក​តម្កើង​ការ​កសាង​វប្បធម៌​ជាតិ មាន​ចាត់​អោយ​ហាត់​ល្ខោន​ប្រុស ល្ខោន​ស្រី ភ្លេង​ចម្រៀង តូរ្យតន្ត្រី​សព្វ​បែប​យ៉ាង សម្រាប់​ជា​ព្រះ​ឥស្សរិយយស​ជាដើម​ផង។
21	ចំណែក​ខាង​ការ​ចារ​សិលា​ចារិក ដែល​ខ្មែរ​អាក់​ខាន​លែង​បាន​សាង​តាំង​ពី​មុន​សម័យ​អង្គរ​មក ត្រូវ​បាន​ព្រះមហាក្សត្រ​ខ្មែរ​ចាប់​ផ្ដើម​កសាង​ឡើង​វិញ​ខ្លះៗ តាំង​ពី​រាជ្យ​ព្រះអង្គ​ច័ន្ទ​រាជា នេះ​មក។ ជាក់ស្តែង ដូចជា​សិលា​ចារិក​មួយ​ចំនួន​នៅ​កន្លែង​ព្រះ​ពាន់ នៅ​ថ្នាក់​លើ គឺ​បាកាន និង​ថែវ​ខាង​ក្រោម​នៃ​ប្រាសាទ​អង្គរវត្ត មាន​ចុះ​កាល​កំណត់​ពី​គ.ស​១៥៦៥ ដល់​១៧៤៦ ជា​ភស្តុតាង​ស្រាប់។
22	ម្យ៉ាង​ទៀត ព្រះអង្គ​ច័ន្ទ​រាជា ជា​ព្រះ​មហាក្សត្រ​សឹក​ដ៏​អង់​អាច​ក្លាហាន​បំផុត ក្នុង​ចំណោម​ព្រះរាជា​ខ្មែរ​ក្រោយ​សម័យ​អង្គរ។ នៅ​ក្នុង​រាជ្យ​របស់​ព្រះអង្គ ដោយសារ​ព្រះអង្គ​មិន​ព្រម​បញ្ជូន​សួយ​ទៅ​ថ្វាយ​ស្ដេច​សៀម ដែល​បាន​ចាត់​ទុក​នគរ​ខ្មែរ​ថា​ជា​នគរ​ចំណុះ​តាំង​ពី​រាជ្យ​ព្រះ​ធម្ម​រាជា មក​នោះ នៅ​ឆ្នាំ​១៥៣០ ព្រះចៅ​ចក្រពត្តិ​ស្ដេច​សៀម បាន​លើក​ទ័ព​មក​លុក​លុយ​ខេត្ត​អង្គរ តែ​ត្រូវ​ទ័ព​ព្រះ​ច័ន្ទ​រាជា វាយ​អោយ​បែក​ខ្ចាត់ខ្ចាយ​បរាជ័យ​នៅ​ត្រង់​ស្ទឹង​អង្គរ ត្រង់​ភូមិ​មួយ​ដែល​ជាប់​ឈ្មោះ​ថា “សៀមរាប” ខេត្ត​សៀមរាប រហូត​មក​ដល់​សព្វថ្ងៃ​នេះ។
23	មិន​តែ​ប៉ុណ្ណោះ​ទេ នៅ​ឆ្នាំ​១៥៣១ ព្រះ​ច័ន្ទ​រាជា ទ្រង់​លើក​ទ័ព​ទៅ​វាយ​រំដោះ​យក​ខេត្ត​បស្ចិម​បុរី​មក​វិញ​បាន។ នៅ​ឆ្នាំ​១៥៤០ ព្រះចៅ​ចក្រពត្តិ​ស្ដេច​សៀម បាន​បញ្ជា​អោយ​ពញា​អុង ដែល​គេ​រក្សា​ទុក​ជា​កូន​អុក​សម្រាប់​ប្រឆាំង​នឹង​ខ្មែរ​នោះ អោយ​លើក​ទ័ព​ជើង​គោក​ចំនួន​ប្រាំបួន​ម៉ឺន​នាក់ និង​ទ័ព​ជើង​ទឹក​ប្រាំ​ម៉ឺន​នាក់ ដឹក​នាំ​ដោយ​ពញា​វាំង​សាន ចូល​មក​លុក​លុយ​ប្រទេស​កម្ពុជា តែ​ទ័ព​ទាំង​ពីរ​នេះ ត្រូវ​បាន​វាយ​កំទេច​ដោយ​ទ័ព​ខ្មែរ ហើយ​ពញា​អុង ជា​បុត្រ​ព្រះ​ស្រី​រាជា ដែល​បន្ទាប់​មក​ក្លាយ​ជា​បុត្រ​ចិញ្ចឹម​របស់​ព្រះចៅ​សៀម ក៏​ត្រូវ​ព្រះអង្គ​ច័ន្ទ កាប់​នឹង​សែង​ដាវ សុគត​លើ​ខ្នង​ដំរី​ក្នុង​ខេត្ត​ពោធិ៍សាត់ ក្នុង​សង្គ្រាម​នោះ​ទៅ។
24	នៅ​ឆ្នាំ​១៥៥៧ ឆ្លៀត​ឱកាស​ដែល​សៀម ជាប់​ដៃ​ច្បាំង​នឹង​ភូមា ព្រះបាទ​ច័ន្ទ​រាជា ទ្រង់​លើក​ទ័ព​ទៅ​វាយ​សៀម រំដោះ​យក​ខេត្ត​ច័ន្ទបុរី និង​ខេត្ត​ផ្សេង​ទៀត​នៅ​ជិត​នោះ​បាន​មក​វិញ។ សង្គ្រាម​ជាមួយ​សៀម ដើម្បី​រំដោះ​ទឹក​ដី​ខ្មែរ​មក​វិញ​នេះ ត្រូវ​ព្រះអង្គ​ដឹក​នាំ​ពីរ​លើក​ទៀត​នៅ​ក្នុង​រាជ្យ​របស់​ព្រះអង្គ គឺ​នៅ​ឆ្នាំ​១៥៥៩ ម្តង និង​ឆ្នាំ​១៥៦២ ម្តង​ទៀត។
25	ព្រះបាទ​សម្ដេច​ព្រះ​បរម​ខត្តិ​យាមហា​ច័ន្ទ​រាជា ជា​ព្រះមហាក្សត្រ​ប្រកប​ដោយ​កិត្យានុភាព និង​មាន​ព្រះ​កិត្តិយស​ក្រអូប​នៅ​ក្នុង​ប្រវត្តិសាស្ត្រ​ជាតិ​កម្ពុជា។ ព្រះអង្គ​ទ្រង់​ឡើង​គ្រងរាជ្យ​នៅ​ឆ្នាំ​១៥១៦ នៃ​គ.ស ដោយ​មាន​ទីតាំង​ជា​បណ្ដោះអាសន្ន​នៅ​បន្ទាយជ័យ ខេត្ត​ពោធិ៍សាត់។ ប៉ុន្តែ​ដល់​ឆ្នាំ​១៥២៧ ព្រះអង្គ​ទ្រង់​បាន​បញ្ជា​អោយ​សាង​ក្រុង​ថ្មី គឺ​ក្រុង​លង្វែក ដែល​ជា​បន្ទាយ​រឹងមាំ​ចុង​ក្រោយ​បំផុត​របស់​ប្រទេស​កម្ពុជា ដែល​ត្រូវ​បាន​សាង​រួច​រាល់​ក្នុង​រយៈពេល​បី​ឆ្នាំ។ លុះ​ដល់​ឆ្នាំ​១៥២៩ ព្រះអង្គ​ក៏​ទ្រង់​យាង​ចេញ​ពី​បន្ទាយជ័យ ខេត្ត​ពោធិ៍សាត់ មក​គង់​នៅ​ក្រុង​ថ្មី​នេះ។
26	ព្រះ​បរម​ខត្តិ​យាមហា​ច័ន្ទ​រាជា ទ្រង់​សោយ​ទិវង្គត​ក្នុង​ឆ្នាំ​១៥៦៦ នៃ​គ.ស នៅ​រាជធានី​លង្វែក ហើយ​ព្រះ​អដ្ឋិធាតុ​របស់​ព្រះអង្គ ត្រូវ​បាន​គេ​បញ្ចុះ​នៅ​នឹង​ចេតិយ​មួយ​ស្ថិត​នៅ​លើ​ភ្នំ​ព្រះរាជ​ទ្រព្យ “ឧដុង្គ“ សព្វ​ថ្ងៃ​នេះ។ ប៉ុន្តែ​ឯកសារ​ខ្លះ​បាន​បញ្ជាក់​ផ្ទុយ​ពី​នេះ​ទៅ​វិញ គឺ​ថា​ព្រះ​អដ្ឋិធាតុ​របស់​ព្រះអង្គ ត្រូវ​បាន​ព្រះរាជ​បុត្រ​ដែល​សោយរាជ្យ​បន្ត គឺ​ព្រះបាទ​បរមិន្ធររាជា ទ្រង់​ដង្ហែ​ទៅ​បញ្ចុះ​នៅ​ព្រះ​ចេតិយ​ជាមួយ​ព្រះ​អយ្យកោ គឺ​ព្រះ​ធម្មរាជា ប្រប​ព្រះពុទ្ធ​ចេតិយ​ឯ​ភ្នំ​សន្ទុក​ឯណោះ​ទៅ​វិញ៕
***********
10	ប្រវត្តិ​ព្រះបាទ​បរមិន្ធររាជា​ដណ្ដើម​ខេត្ត​ខ្មែរ​មួយ​ចំនួន​ពី​សៀម (ភាគ​៣១)

11	គ.៨ ព្រះបាទ​បរមិន្ធររាជា (ឆ្នាំ​១៥៦៦-ឆ្នាំ​១៥៧៦)
12	ព្រះមហាក្សត្រ​ខ្មែរ​ដែល​គ្រងរាជ្យ​នៅ​ចុង​សតវត្ស​ទី​១៦ គឺ​ព្រះបាទ​បរមិន្ធររាជា។ ព្រះអង្គ​បាន​ដឹក​នាំ​ការ​វាយ​ដណ្ដើម​យក​ខេត្ត​ខ្មែរ​មួយ​ចំនួន​ពី​ប្រទេស​សៀម មក​វិញ ក្នុង​នោះ​មាន​ខេត្ត​នគររាជសីមា សង្គាស គោកខ័ណ្ឌ ស៊ីសាកេត បស្ចឹមបុរី ច័ន្ទបុរី ត្រាត និង រយ៉ង។
13	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀបរាប់​ជូន​នូវ​ព្រះរាជ​សកម្មភាព​ដែល​កត់ត្រា​ទុក​ក្នុង​ប្រវត្តិសាស្ត្រ​ខ្មែរ​របស់​ព្រះបាទ​បរមិន្ធររាជា ដូច​ត​ទៅ៖
14	ក្រោយ​ពី​ព្រះអង្គ​ច័ន្ទរាជា សោយ​ទិវង្គត​ទៅ ព្រះរាជបុត្រ​របស់​ព្រះអង្គ​ដែល​ជា​មហាឧបរាជ បាន​ឡើង​សោយរាជ្យ​ស្នង ដោយ​មាន​ព្រះនាម​ក្នុង​រាជ្យ​ថា ព្រះបាទ​សម្ដេច​ព្រះរាជ​ឱង្ការ ព្រះបរមិន្ធររាជាធិរាជ។ ព្រះបរមិន្ធររាជាធិរាជ មិន​ខុស​ពី​ព្រះបិតា​ព្រះអង្គ គឺ​ព្រះ​ច័ន្ទរាជា ឡើយ ទ្រង់​ជា​ព្រះមហាក្សត្រ​សឹក​ដ៏​អង់អាច​ក្លាហាន។ ព្រះអង្គ​ទ្រង់​បាន​បន្ត​ស្នាព្រះហស្ត​ព្រះបិតា​ព្រះអង្គ ដោយ​បាន​វាយ​ទាមទារ​យក​មក​វិញ​នូវ​ខេត្ត​ខ្មែរ​មួយ​ចំនួន​ភាគ​ខាង​លិច ដែល​សៀម បាន​ឆក់​ប្លន់​យក​ទៅ​នោះ​ជាច្រើន​លើក។ គឺ​ម្តង​នៅ​ឆ្នាំ​១៥៦៨ ខ្មែរ​លើក​ទ័ព​ប្រមាណ​ពីរ​ម៉ឺន​នាក់ ទៅ​វាយ​ក្រុង​ស្រីព្ឋយុធ្យា តែ​វាយ​មិន​បាន។ មួយ​លើក​នៅ​ឆ្នាំ​១៥៧០ គឺ​ឆ្លៀត​ពេល​ដែល​ស្ដេច​ភូមា បាន​លើក​ទ័ព​មក​លុក​លុយ​ប្រទេស​សៀម ដាក់​ជា​ចំណុះ​ភូមា ទ័ព​ខ្មែរ​ក៏​ចូល​វាយ ហើយ​យក​បាន​ខេត្ត​នគររាជសីមា មក​វិញ ហើយ​ដាក់​មន្ត្រី​ខ្មែរ​អោយ​កាន់​កាប់​នៅ​ទីនោះ។ មួយ​លើក​ទៀត​នៅ​ឆ្នាំ​១៥៧៤ ឆ្លៀត​ពេល​ដែល​សៀម លើក​ទ័ព​ទៅ​ជួយ​ភូមា “ដោយ​បង្ខំ” ដើម្បី​វាយ​យក​ប្រទេស​លាវ ទ័ព​ខ្មែរ​ក៏​បាន​ចូល​វាយ​ក្រុង​ព្ឋយុធ្យា ប្រទេស​សៀម ម្តង​ទៀត។ ពេល​នោះ ខ្មែរ​វាយ​រំដោះ​យក​បាន​ខេត្ត​ភាគ​ខាង​លិច​របស់​ខ្លួន​មក​វិញ​មួយ​ចំនួន។
15	ចាប់​ពី​ពេល​នោះ​មក ដោយ​មាន​ការ​គាប​សង្កត់​ពី​ប្រទេស​ភូមា ផង និង​ពី​ប្រទេស​ខ្មែរ​យ៉ាង​ខ្លាំងក្លា​ពេក​ផង ព្រះមហាធម្មរាជា​ស្ដេច​សៀម ត្រូវ​បង្ខំ​ចិត្ត​ទទួល​ធ្វើ​សន្ធិសញ្ញា​ចង​ស្ពាន​មេត្រី​ជាមួយ​ខ្មែរ​នៅ​ក្នុង​ឆ្នាំ​១៥៧៤ នោះ ដោយ​ព្រម​ប្រគល់​ថ្វាយ​ព្រះមហាក្សត្រ​ខ្មែរ​នូវ​ខេត្ត​នគររាជសីមា បស្ចឹមបុរី ច័ន្ទបុរី ហើយ​ធ្វើ​ព្រះរាជ​ពិធី​សត្យ​សញ្ញា​ព្រះរាជ​មេត្រី និង​បោះ​គោល​សីមា​ត្រង់​តំបន់​រអាង​សិលា “ខេត្ត​ស្រះកែវ” ជា​ព្រំប្រទល់​ប្រទេស​ទាំង​ពីរ​ផង។ គឺ​ដោយ​ហេតុ​នេះ​ហើយ បាន​ជា​វិសាលភាព​នៃ​ប្រទេស​កម្ពុជា ក្នុង​សតវត្ស​ទី​១៦ នោះ មាន​ភាព​ធំ​ទូលាយ​បង្គួរ គឺ​ខាង​ត្បូង​ទល់​សមុទ្រ ខាង​កើត​ទល់​នឹង​ប្រទេស​ចំប៉ា ឯ​ខាង​លិច​ខេត្ត​នគររាជសីមា សង្គាស គោកខ័ណ្ឌ ស៊ីសាកេត បស្ចឹមបុរី ច័ន្ទបុរី ត្រាត រយ៉ង ។ល។ នៅ​ជា​របស់​ខ្មែរ​ទាំងអស់។
16	ម្យ៉ាង​ទៀត​នៅ​ក្នុង​រាជ្យ​របស់​ព្រះបាទ​បរមមិន្ធរបរមរាជា នេះ ប្រទេស​ខ្មែរ​ក៏​បាន​ធ្វើ​សង្គ្រាម​ជាមួយ​នឹង​ប្រទេស​លាវ ផង​ដែរ។ នៅ​ឆ្នាំ​១៥៧២ ស្ដេច​លាវ បើ​តាម​ឯកសារ​ខ្មែរ​ថា ព្រះនាម​ព្រះចៅ​ស៊ីសត្តនាគណៈហុក បាន​បបួល​ស្ដេច​ខ្មែរ​ភ្នាល់​ប្រជល់​ដំរី ដោយ​ដាក់​នគរ​ជា “ក្រយ៉ា​តំណាំង”។ គឺ​បើ​ដំរី​នគរ​ណា​ចាញ់ នគរ​នោះ​នឹង​ក្លាយ​ជា​ចំណុះ។
17	ក្នុង​ការ​ភ្នាល់​ប្រជល់​ដំរី​នេះ ថ្វី​ត្បិត​តែ​ដំរី​របស់​ប្រទេស​លាវ “ឡាន​ឆាង” ធំ​ជាង​ដំរី​ខ្មែរ តែ​ទីបំផុត ដំរី​ខ្មែរ​ទទួល​បាន​ជោគជ័យ​លើ​ដំរី​លាវ។ ព្រះចៅ​ស៊ីសត្តនាគណៈហុក ស្ដេច​នៃ​នគរ​លាវ ជ្រាប​ដូច្នោះ ទ្រង់​ខ្ញាល់​ជា​ខ្លាំង ហើយ​ក៏​លើក​ទ័ព​យ៉ាង​ធំ​តាម​ផ្លូវ​គោក​ផង តាម​ផ្លូវ​ទឹក​ផង ចុះ​មក​វាយ​នគរ​កម្ពុជា។ ទ័ព​ជើង​គោក ដែល​ជា​ទ័ព​ដ៏​ធំ​របស់​លាវ មក​ជួប​ប្រយុទ្ធ​ជាមួយ​ទ័ព​ខ្មែរ​នៅ​ខេត្ត​អាសន្ទុក។ ឯ​ទ័ព​ជើង​ទឹក​ច្បាំង​គ្នា​នៅ​ចម្ងាយ​ប្រមាណ ៣៥​គីឡូម៉ែត្រ​ពី​ខាង​ជើង​ភ្នំពេញ​នោះ ត្រូវ​ទទួល​បរាជ័យ បែក​ទ័ព​រត់​ខ្ចាត់ខ្ចាយ ដក​ថយ​ទៅ​វិញ​អស់។
18	ក្នុង​សង្គ្រាម​នេះ ខ្មែរ​ចាប់​បាន​លាវ យក​ធ្វើ​ជា​ឈ្លើយ​ជាច្រើន ហើយ​ចាត់​អោយ​ទៅ​នៅ​ខេត្ត​ខាង​ត្បូង​ខ្លះ ខេត្ត​ខាង​លិច​ខ្លះ ហើយ​ខ្លះ​ទៀត​នៅ​ខេត្ត​គោកសេះ ត្រង់​តំបន់​ដែល​ព្រះបរមិន្ធរបរមរាជា ទ្រង់​ប្រទាន​ឈ្មោះ​ថា “បាន​ឡាវ​ឆៀង​រ៉ាយ” ប្រែ​ថា “ស្រុក​លាវ​ឆៀង​រ៉ាយ” ដែល​បាន​ក្លាយ​មក​ជា​ស្រុក​បារាយណ៍ សព្វថ្ងៃ​នេះ។ ខ្លះ​ទៀត​អោយ​ទៅ​នៅ​បាភ្នំ និង​មួយ​ចំនួន​សម្រាប់​អោយ​ថែរក្សា​វត្ត​ភ្នំ​ដូនពេញ ដែល​ខ្មែរ​និយម​ហៅ​ថា ពួក​លាវ បាក់​ទូក​ជា​រៀង​រហូត​មក។
19	នៅ​ឆ្នាំ​១៥៧៤ ក្នុង​បំណង​សង​សឹក លាវ ​បាន​លើក​ទ័ព​ចូល​មក​កម្ពុជា ម្តង​ទៀត តែ​ដោយ​ពេល​នោះ​មាន​ភ្លៀង​ធ្លាក់​ខ្លាំង​ផង ហើយ​ពួក​ភូមា បាន​នាំ​ទ័ព​សៀម ចូល​មក​វាយ​ប្រទេស​លាវ ផង កងទ័ព​លាវ ក៏​ដក​ថយ​ពី​កម្ពុជា ទៅ​វិញ​អស់​ទៅ។
20	ខាង​វិស័យ​សាសនា​វិញ ព្រះបាទ​បរមិន្ធរបរមរាជា ជា​ពុទ្ធសាសនិក​មួយ​ព្រះអង្គ​ដែល​បាន​យក​ព្រះទ័យ​ទុក​ដាក់​ទំនុក​បម្រុង​ព្រះពុទ្ធ​សាសនា​ណាស់។ ព្រះអង្គ​ទ្រង់​បាន​សាង​វត្ត​ព្រះឥន្ទទេព នៅ​ក្នុង​បរិវេណ​បន្ទាយលង្វែក។ ក្រោយ​ពី​បាន​បំពេញ​សន្ធិសញ្ញា​មេត្រី​ភាព​ជាមួយ​សៀម រួច​មក​ប្រមាណ​ជិត​ពីរ​ឆ្នាំ ព្រះបាទ​បរមិន្ធរបរមរាជា ទ្រង់​សោយ​ទិវង្គត​នៅ​ឆ្នាំ​១៥៧៦ នៃ​គ.ស ក្នុង​រាជធានី​លង្វែក​នោះ​ទៅ៕
***********
10	ការ​កសាង​ក្រុង​លង្វែក (ភាគ​៣០)

11	ក្រុង​លង្វែក គឺ​ជា​អតីត​រាជធានី​ខ្មែរ និង​ជា​បន្ទាយ​ដ៏​រឹងមាំ​មួយ​ក្រោយ​សម័យ​អង្គរ។ នៅ​ជុំវិញ​រាជធានី​នេះ មាន​ដាំ​ដើម​ឫស្សី​កម្រាស់​ជាង ១០០​ម៉ែត្រ សម្រាប់​ធ្វើ​ជា​របាំង​ការពារ។ រាជធានី​លង្វែក ត្រូវ​បាន​រៀបចំ​ចាត់​អោយ​កសាង​ឡើង​ដោយ​ព្រះបាទ​ច័ន្ទរាជា បន្ទាប់​ពី​ព្រះអង្គ​វាយ​ឈ្នះ​ស្ដេច​កន និង​ដណ្ដើម​រាជ្យ​បាន​មក​វិញ។
12	សូម​អញ្ជើញ​លោក​អ្នក​នាង​ស្តាប់​ការ​រៀបរាប់​របស់ លោក ជុន ច័ន្ទបុត្រ ដូច​ត​ទៅ៖
13	ព្រះបាទ​ច័ន្ទរាជា ក្រោយ​ពី​បាន​សម្រេច​ការ​សង្គ្រាម​លើ​ស្ដេច​កន​បាន​ហើយ ព្រះអង្គ​ទ្រង់​គង់​នៅ​បន្ទាយ​ជ័យ ខេត្ត​ពោធិ៍សាត់ ដដែល។ ប៉ុន្តែ​មិន​យូរ​ប៉ុន្មាន គឺ​ដល់​ឆ្នាំ​១៥២៧ ព្រះអង្គ​ទ្រង់​ចេញ​បញ្ជា​អោយ​មន្ត្រី​ជំនាញ​របស់​ព្រះអង្គ​មួយ​ចំនួន មាន​ឧកញ៉ា ពិភ័ក្ត្រឥស្សរា ឧកញ៉ា រក្សាឥស្សរោ ជា​មេការ ឧកញ៉ា ពិភ័ក្ត្រទិព្វរាជ ឧកញ៉ា ស្រីសុមេធរាជាធិបតីបែន ក្រុម​សុរិយោដី រៀបចំ​កសាង​ព្រះរាជវាំង​ក្រុង​លង្វែក ជា​ទី​ដែល​ព្រះអង្គ​ទ្រង់​យល់​ថា​មាន​ជ័យ​ភូមិ​ល្អ ព្រោះ​ជា​ចំណុច​យុទ្ធសាស្ត្រ​មួយ​ស្រួល​ការពារ​ខ្លួន ត្បិត​នៅ​ជិត​នោះ​មាន​ព្រៃ​មាន​ទន្លេ និង​មាន​បឹង​ទៀត​ផង។
14	រាជធានី​ថ្មី​នេះ ត្រូវ​សាង​ឡើង​ដោយ​ហ្មត់ចត់​អស់​រយៈពេល​បី​ឆ្នាំ ដែល​មាន​រាង ៤​ជ្រុង​ទ្រវែង ទទឹង​ប្រវែង​ពីរ​គីឡូម៉ែត្រ បណ្តោយ​ជិត​បី​គីឡូម៉ែត្រ មាន​លើក​ជា​ទំនប់​ច្រុះ​ក្ដារ ធ្វើ​ជា​បន្ទាយ​កម្ពស់ ១៧​ហត្ថ ខ្នង​លើ ១០​ហត្ថ ជើង​ទេ ២២​ហត្ថ "ព័ទ្ធ​ជា​បី​ជ្រុង" ខាង​មុខ​មាន​ព្រៃ បឹង និង​ទន្លេ មាន​គូ​ទឹក និង​ដាំ​ឫស្សី​យ៉ាង​ក្រាស់​ជា​របង​កម្រាស់​ជាង ១០០​ម៉ែត្រ​ព័ទ្ធ​ជុំវិញ មាន​ទ្វារ​ធំ​ប្រាំបី​ដែល​មាន​សើន គឺ​លើក​ដី​ជា​ទួល​ខ្ពស់​កម្ពស់ ២២​ហត្ថ សម្រាប់​ដាក់​កាំភ្លើង​ធំ​គ្រប់​ទ្វារ​ទាំង​ប្រាំបី ហើយ​នៅ​ទិស​ទាំង​៤ មាន​សើន​កម្ពស់ ២៥​ហត្ថ សម្រាប់​ដាក់​កាំភ្លើង​ធំ​ដូច​គ្នា​ដែរ។
15	នៅ​ក្នុង​ក្រុង​ថ្មី​ដែល​ជា​បន្ទាយ​ដ៏​រឹងមាំ​នេះ មាន​សាង​រោង​ដំរី បន្ទាយ​សេះ បន្ទាយ​ទាហាន កាំភ្លើង​ធំ​តូច ទាហាន​ថ្មើរ​ជើង និង​ជើង​ទឹក ព្រម​ទាំង​ឃ្លាំង​អាវុធ​យុទ្ធភណ្ឌ និង​ស្បៀង​អាហារ​សព្វ​បែប​យ៉ាង។ នៅ​កណ្ដាល​ក្រុង​ថ្មី​នេះ មាន​សាង​ព្រះរាជវាំង​ដែល​មាន​កំផែង​ច្រើន​ជាន់ មាន​ប្រាសាទ មាន​ព្រះរាជ​មន្ទីរ​តូច​ធំ សុទ្ធ​តែ​មាន​ចម្លាក់​រចនា​បិទ​មាស​ឱភាស​ឆ្អិនឆ្អៅ មាន​ស្រះ និង​សួនច្បារ​ដ៏​ប្រណិត​ទៀត​ផង។ នៅ​ខាង​ទិស​ឦសាន​នៃ​ព្រះរាជវាំង​នេះ ព្រះរាជា​ទ្រង់​អោយ​តាំង​ឃ្លាំង​មឿង គឺ​អ្នក​តា​ចាស់​ស្រុក​ជា​ម្ចាស់​ទឹក​ដី​នៅ​ទី​នោះ​ផង។ ថ្ងៃ​ក្រោយ​មក​ទៀត ព្រះអង្គ​ទ្រង់​បាន​សាង​វត្ត​ត្រឡែងកែង នៅ​ក្នុង​បន្ទាយ​លង្វែក​នេះ​ទៀត ដែល​តាម​ជំនឿ​បន្ត​គ្នា​មក​ថា ជា​វត្ត​ដ៏​ពូកែ​ស័ក្តិសិទ្ធិ ដោយ​មាន​ព្រះពុទ្ធ​រូប​បួន​ព្រះអង្គ​ទ្រង់​ឈរ​កម្ពស់ ១៨​ហត្ថ ព្រះ​ភ័ក្ត្រ​បែរ​ទៅ​ទិស​ធំ​ទាំង​បួន ឯ​ព្រះ​បិដ្ឋិ ឬ​ព្រះ​ប្រឹស្ឋ គឺ​ខ្នង​ទល់​គ្នា។
16	ព្រះបាទ​ទាំង​ប្រាំបី​នៃ​ព្រះពុទ្ធ​រូប​ទាំង ៤​ព្រះអង្គ​នេះ ដែល​មាន​ប្រវែង​នីមួយៗ ១​ម៉ែត្រ​៤០ ត្រូវ​បាន​សាង​ឡើង​ដោយ​បាន​មក​ពី​ផ្ទាំង​ថ្ម​មួយ​ផ្ទាំង​ធំ​កម្រាស់ ២​ហត្ថ ទំហំ ៥​ហត្ថ​បួន​ជ្រុង ដែល​តាម​ការ​និយាយ​តៗ​គ្នា​មក​ថា ថ្ម​នេះ​ទើរ​លើ​បង្កៀប​មែក​ឈើ​ទាល​ធំ​អស្ចារ្យ​មួយ​ដើម​តាំង​ពី​បរមបូរាណ​ព្រេង​នាយ​មក នៅ​ភូមិ​ឈើ​ទាល​ប្រឱប ជា​ព្រំ​ខេត្ត​សំរោងទង និង​ខេត្ត​លង្វែក នេះ ដែល​ព្រះអង្គ​ច័ន្ទរាជា ទ្រង់​បាន​ទត​ឃើញ​ផ្ទាល់​ព្រះអង្គ។ ឯ​តួអង្គ​ព្រះពុទ្ធ​បដិមា​ទាំង ៤​ព្រះអង្គ បាន​មក​ពី​ដើម​ឈើ​ទាល​ដែល​មាន​ផ្ទាំង​ថ្ម​ទើរ​លើ​មែក​ឈើ ហើយ​ដែល​តាម​បណ្ដាំ​អ្នក​កាន់​សីល ឬ​បង់បត់​ឈ្មោះ​ពញាដែក បាន​ទូល​ព្រះអង្គ​ថា ជា​របស់​វិសេស​នោះ។
17	រាជធានី​លង្វែក គឺ​ជា​បន្ទាយ​ដ៏​រឹងមាំ និង​ជា​ឃ្លាំង​វប្បធម៌​ដ៏​រុងរឿង​បំផុត​នា​សម័យ​ក្រោយ​អង្គរ​របស់​ប្រទេស​កម្ពុជា។ ឯកសារ​ខ្លះ​បញ្ជាក់​ថា នៅ​កណ្ដាល​រាជធានី​នេះ គេ​បាន​សាង​បដិមា​ព្រះ​ភគណេស ដ៏​ធំ “ខ្លួន​មនុស្ស​ក្បាល​ដំរី” ដែល​ជា​អាទិទេព​តំណាង​ខាង​អក្សរសាស្ត្រ និង​វិទ្យាសាស្ត្រ ទុក​ជា​អ្នក​តា​រក្សា​ក្រុង។ ម៉្យាង​ទៀត មាន​ការ​និយាយ​តៗ​គ្នា​ថា នៅ​ក្នុង​បន្ទាយ​លង្វែក នេះ គេ​បាន​តម្កល់​បដិមា​ព្រះ​គោ​មួយ​អង្គ និង​ព្រះ​កែវ​មួយ​អង្គ ដែល​ជា​បង​ប្អូន​បង្កើត ហើយ​ដែល​អ្នក​ស្រុក​តែង​តែ​គោរព​បូជា ដោយ​ចាត់​ទុក​ថា​ជា​វត្ថុ​ស័ក្តិសិទ្ធិ​របស់​ជាតិ​ខ្លួន​ថែម​ទៀត​ផង។ ម៉្យាង​ទៀត គេ​ក៏​ជឿ​ដែរ​ថា គម្ពីរ​ក្បួន​ច្បាប់​ដែល​សំខាន់​បំផុត​របស់​ជាតិ ត្រូវ​គេ​យក​មក​រក្សា​ទុក​ក្នុង​ពោះ​ព្រះ​គោ​នោះ​ឯង។
18	នៅ​ឆ្នាំ​១៥២៩ ក្រោយ​ពី​បាន​សាង​បន្ទាយ​លង្វែក ព្រះរាជវាំង រាជ​ដំណាក់​តូច​ធំ ចប់​សព្វ​គ្រប់​ហើយ ព្រះបាទ​ខត្តិយា​មហា​ច័ន្ទរាជា ទ្រង់​យាង​ចេញ​ពី​បន្ទាយ​ជ័យ ខេត្ត​ពោធិ៍សាត់ មក​គង់​នៅ​រាជធានី​ថ្មី គឺ​បន្ទាយ​លង្វែក នេះ រហូត​ដល់​ទី​បញ្ចប់​នៃ​ព្រះជន្មាយុ​របស់​ព្រះអង្គ​ក្នុង​ឆ្នាំ​១៥៦៦ នៃ​គ្រិស្ដសករាជ៕
***********
10	ប្រវត្តិ​ទំនាក់ទំនង​ខ្មែរ​ជាមួយ​ជនជាតិ​អឺរ៉ុប (ភាគ​៣២)

11	ជនជាតិ​អឺរ៉ុប ដែល​ភាគ​ច្រើន​មក​ពី​ប្រទេស​អេស្ប៉ាញ (Spain) និង​ព័រទុយហ្គាល់ (Portugal) បាន​ចូល​មក​ដល់​ប្រទេស​កម្ពុជា ក្រោយ​ពី​បាន​បោះ​ទីតាំង​ដាក់​អាណានិគម​លើ​ប្រទេស​មួយ​ចំនួន​នៅ​អាស៊ី​អាគ្នេយ៍​រួច​ហើយ។
12	ពួក​នេះ ត្រូវ​បាន​ព្រះរាជា​ខ្មែរ​ពេញ​ចិត្ត​ទទួល​ស្វាគមន៍។ ខ្លះ​បាន​ភ្ជាប់​ចំណង​អាពាហ៍ពិពាហ៍​ជាមួយ​ព្រះ​ញាតិវង្ស​ខ្មែរ​ទៀត​ផង។
13	លោក ជុន ច័ន្ទបុត្រ រៀបរាប់​ជូន​អំពី​ទំនាក់ទំនង​ខ្មែរ​ជាមួយ​ជនជាតិ​អឺរ៉ុប ដូច​ត​ទៅ៖
14	នៅ​ពាក់​កណ្ដាល​ទី​ពីរ​នៃ​សតវត្ស​ទី​១៦ ជនជាតិ​អឺរ៉ុប ដែល​បាន​មក​ដាក់​អាណានិគម​នៅ​ប្រទេស​អាស៊ី​រួច​ទៅ​ហើយ មាន​ប្រទេស​ហ្វីលីពីន និង​ម៉ាឡាយូ ជាដើម​នោះ បាន​ចាប់​ផ្ដើម​ធ្វើ​ដំណើរ​មក​ដល់​ប្រទេស​កម្ពុជា។ ខ្លះ​មក​ជា​អ្នក​ផ្សាយ​សាសនា ខ្លះ​ជា​អ្នក​ជំនួញ និង​អ្នក​ខ្លះ​ទៀត​ជា​អ្នក​ធ្វើ​ដំណើរ​ផ្សង​ព្រេង។
15	ឯកសារ​ខ្លះ​សរសេរ​ថា ជនជាតិ​អឺរ៉ុប ដែល​បាន​មក​ដល់​ប្រទេស​កម្ពុជា មុន​គេ គឺ​ជនជាតិ​ព័រទុយហ្គាល់។ ក្រោយ​ពី​បាន​ពង្រឹង​ជំហរ​របស់​ខ្លួន​នៅ​ម៉ាឡាយូ ហើយ ពួក​នេះ​បាន​ធ្វើ​ដំណើរ​តាម​សមុទ្រ​ពី​ជ្រោយ​ម៉ាឡាកា មក​ដល់​ប្រទេស​កម្ពុជា ក្នុង​ឆ្នាំ​១៥៥០ ក្នុង​បំណង​ធ្វើ​ជំនួញ និង​ផ្សព្វផ្សាយ​សាសនា​គ្រិស្ត​នៅ​លើ​ទឹក​ដី​អង្គរ។
16	បព្វជិត​ជនជាតិ​ព័រទុយហ្គាល់ ម្នាក់ នាម ហ្គាសប៉ា ឌឺ គ្រូស (Gaspar da Cruz) បាន​មក​ដល់​បន្ទាយ​លង្វែក​នៅ​ក្នុង​រាជ្យ​ព្រះអង្គ​ច័ន្ទ ឆ្នាំ​១៥៥៥ ហើយ​ត្រូវ​បាន​ព្រះរាជា​ខ្មែរ​ទទួល​យ៉ាង​រាក់ទាក់។ តែ​បេសកកម្ម​នោះ​មិន​បាន​ជោគជ័យ​ទេ លោក​បាន​ត្រឡប់​ទៅ​ម៉ាឡាកា វិញ​នៅ​ឆ្នាំ​១៥៥៧។ ក្រៅ​ពី​នេះ ក៏​មាន​ពួក​អ្នក​ផ្សង​ព្រេង​ជាតិ​ព័រទុយហ្គាល់ មក​ដល់​ទឹក​ដី​កម្ពុជា ផង​ដែរ ដូចជា លោក ឌីយូហ្គោ ដូ គូតូ (Diogo do Couto) ដែល​បាន​បន្សល់​ស្នាដៃ​ជា​ឯកសារ​កត់ត្រា​របស់​លោក ស្ដីពី​សកម្មភាព​របស់​ព្រះរាជា​ខ្មែរ​ចេញ​ទៅ​ទាក់​ដំរី​ប្រមាណ​ជា​ឆ្នាំ​១៥៥០ ឬ​ឆ្នាំ​១៥៥១ ហើយ​បាន​ជួប​ប្រទះ​នឹង​សំណង់​ប្រាសាទ​ដ៏​ធំ​សម្បើម ដែល​មាន​ព្រៃ​ដុះ​ទ្រុប​ទ្រុល ហើយ​ទ្រង់​ព្រះ​បញ្ជា​អោយ​កាប់​ឆ្ការ​ព្រៃ​នោះ​ភ្លាម។ ដល់​មក​រាជ្យ​ព្រះ​បរមិន្ធរបរមរាជា (ព្រះរាជ​បុត្រ​ព្រះអង្គ​ច័ន្ទ​រាជា) មាន​ព្រឹត្តិការណ៍​លិច​នាវា​ក្នុង​ទន្លេ​មេគង្គ​របស់​កវី​និពន្ធ​ដ៏​ល្បីល្បាញ​របស់​ព័រទុយហ្គាល់ ម្នាក់ ឈ្មោះ លោក កាមូអង់ (Camoens) ប៉ុន្តែ​លោក​អាច​ប្រមូល​ស្នាដៃ​បាន​ទាំងអស់​មក​វិញ ដែល​ក្នុង​នោះ​មាន​រៀបរាប់​ពី​ដង​ទន្លេ​មេគង្គ​នៅ​កម្ពុជា នេះ​ផង។
17	ឯកសារ​របស់​អ្នក​និពន្ធ​អឺរ៉ុប ជាច្រើន បាន​អះអាង​ថា អ្នក​ផ្សាយ​សាសនា​ជាតិ​ព័រទុយហ្គាល់ ម្នាក់ បាន​រក​ឃើញ​ប្រាសាទ​តំបន់​អង្គរ​ក្នុង​អំឡុង​ឆ្នាំ​១៥៧០ ដែល​តាម​ប៉ាន់ស្មាន​មើល​ទៅ ប្រហែល​ជា​បព្វជិត​កាដូសូ (Cardoso) ឬ ម៉ាដេរ៉ា (Madeira) នោះ​ឯង ត្បិត​បព្វជិត​ទាំង​ពីរ​អង្គ​នេះ​បាន​និមន្ត​មក​ដល់​ក្រុង​លង្វែក​នៅ​មុន​គ.ស. ១៥៧០។
18	ដល់​មក​រាជ្យ​ព្រះ​សត្ថា ចៅ​របស់​ព្រះអង្គ​ច័ន្ទ​រាជា ដោយ​មាន​ការ​អំពាវនាវ​ពី​ព្រះមហាក្សត្រ​អង្គ​នេះ គេ​ឃើញ​មាន​ជនជាតិ​ព័រទុយហ្គាល់ ជាច្រើន ទាំង​អ្នក​ផ្សាយ​សាសនា ទាំង​អ្នក​ធ្វើ​ពាណិជ្ជកម្ម ទាំង​ពួក​អ្នក​ផ្សង​ព្រេង បាន​ចូល​មក​ដល់​ប្រទេស​កម្ពុជា។ ពួក​នេះ​មួយ​ចំនួន​បាន​កសាង​គ្រួសារ​ជាមួយ​ខ្មែរ កើត​កូន​ពូន​ជា​ចៅ​ត​មក​រហូត​ដល់​សព្វ​ថ្ងៃ​នេះ​ផង។
19	ក្នុង​ចំណោម​ពួក​អ្នក​ផ្សង​ព្រេង​ជាតិ​ព័រទុយហ្គាល់ ទាំង​នោះ មាន​យុវជន​ម្នាក់​អាយុ​ប្រមាណ ២០​ឆ្នាំ ឈ្មោះ ឌីយូហ្គោ វេឡូសូ (Diogo Veloso) ដែល​ព្រះ​សត្ថា​ទ្រង់​សព្វ​ព្រះរាជហឫទ័យ​ជា​ខ្លាំង រហូត​ដល់​បាន​រៀប​អភិសេក​ប្អូន​ជីដូន​មួយ​ស្រី​ម្នាក់​របស់​ព្រះអង្គ អោយ​ទៅ លោក វេឡូសូ ថែម​ទៀត​ផង។
20	ចំណែក​ខាង​ជនជាតិ​អេស្ប៉ាញ៉ុល វិញ ពួក​នេះ​បាន​មក​នៅ​ត្រួតត្រា​ប្រទេស​ហ្វីលីពីន (Philippine) តាំង​ពី​ឆ្នាំ​១៥២៧ ហើយ​បោះ​ទីតាំង​រាជធានី​យ៉ាង​មាំ​នៅ​ទីក្រុង​ម៉ានីល។ នៅ​ក្នុង​រាជ្យ​ព្រះ​សត្ថា​ទី​១​ដដែល គឺ​ក្រោយ​ពួក​ព័រទុយហ្គាល់ បន្តិច អ្នក​ផ្សង​ព្រេង​ជនជាតិ​អេស្ប៉ាញ៉ុល ក៏​បាន​មក​ដល់​ប្រទេស​កម្ពុជា។
21	ក្នុង​ចំណោម​អ្នក​ផ្សង​ព្រេង​នោះ លោក រ្វីស៍ ហឺណាន់ ហ្គុងហ្សាលេស៍ (Ruiz Hernan Gonzales) ត្រូវ​បាន​ព្រះរាជា​ខ្មែរ​សព្វ​ព្រះទ័យ​យ៉ាង​ខ្លាំង រហូត​ដល់​ទទួល​តែង​តាំង​អោយ​មាន​មុខងារ​ជា​រាជ​អង្គរក្ស​ផ្ទាល់​របស់​ព្រះអង្គ​ផង។
22	ឯ​ជនជាតិ​បារាំង វិញ ក្នុង​ឱកាស​ដែល​ព្រះ​សត្ថា​ទី​១ ទ្រង់​បើក​ទូលាយ​អោយ​ជនជាតិ​អឺរ៉ុប ចូល​មក​ផ្សព្វផ្សាយ​សាសនា​កាតូលិក និង​មក​ធ្វើ​ជំនួញ​ជាមួយ​ប្រទេស​ខ្មែរ ដោយ​ព្រះអង្គ​ស្វែងរក​កម្លាំង​អឺរ៉ុប ដើម្បី​ការពារ​ជាតិ​ផង​នោះ បព្វជិត​ជា​ជនជាតិ​បារាំង មួយ​អង្គ​នាម ឌឺឡាម៉ុត (Delamotte) បាន​និមន្ត​មក​ដល់​ប្រទេស​កម្ពុជា ហើយ​តាំង​ព្រះវិហារ​គ្រិស្ត​មុន​គេ​បង្អស់​នៅ​ស្រុក​ពញាឮ ខាង​ត្បូង​កំពង់ហ្លួង ដែល​ស្ថិត​មិន​ឆ្ងាយ​ប៉ុន្មាន​ពី​ឧដុង្គ ក្នុង​ឆ្នាំ​១៥៨៥ នៃ​គ.ស។ ប៉ុន្តែ​បេសកកម្ម​ផ្សាយ​សាសនា​គ្រិស្ត​របស់​បព្វជិត​ជនជាតិ​បារាំង នេះ មិន​បាន​ជោគជ័យ​ទេ ហើយ​គង់​នៅ​មិន​បាន​យូរ​ប៉ុន្មាន​ផង បព្វជិត​អង្គ​នេះ​ត្រូវ​ពួក​ព័រទុយហ្គាល់ កម្ចាត់​ចេញ​ទៅ។ រហូត​ដល់​មួយ​រយ​ឆ្នាំ​ក្រោយ​មក​ទៀត ទើប​មាន​បព្វជិត​ជាតិ​បារាំង មួយ​អង្គ​ទៀត​ឈ្មោះ ល្វី ឌឺ ស្ហឺវ្រឺយ (Louis de Chevreuil) បាន​មក​ដល់​ប្រទេស​កម្ពុជា តែ​ត្រូវ​បាន​ពួក​ព័រទុយហ្គាល់ កម្ចាត់​ចេញ​ពី​កម្ពុជា ទៀត៕
***********
10	ប្រវត្តិ​ទំនាក់ទំនង​ខ្មែរ​ជាមួយ​ជនជាតិ​អឺរ៉ុប (ភាគ​៣៣)

11	ជនជាតិ​អឺរ៉ុប ដែល​បាន​ចូល​មក​ប្រទេស​កម្ពុជា នៅ​ពាក់​កណ្ដាល​ទី​ពីរ​នៃ​សតវត្ស​ទី​១៦ ក្រៅ​ពី​មក​ធ្វើ​ជំនួញ និង​ផ្សាយ​សាសនា ពួក​នេះ​ក៏​ត្រូវ​ព្រះមហាក្សត្រ​ខ្មែរ​ពឹងព​អោយ​ជួយ​ទប់ទល់​នឹង​ការ​គំរាម​កំហែង​ពី​សំណាក់​ប្រទេស​សៀម ដែរ។ ប្រការ​នេះ បាន​បើក​ឱកាស​អោយ​ពួក​អឺរ៉ុប អាច​លូក​ដៃ​ចូល​កិច្ចការ​ផ្ទៃ​ក្នុង​ខ្មែរ ហើយ​ហ៊ាន​ធ្វើ​គត់​ព្រះមហាក្សត្រ​ខ្មែរ​ថែម​ទៀត​ផង។
12	លោក ជុន ច័ន្ទបុត្រ រៀបរាប់​ជូន​អំពី​ទំនាក់ទំនង​ខ្មែរ​ជាមួយ​ជនជាតិ​អឺរ៉ុប ជា​បន្ត​ទៅ​ទៀត​ដូច​ត​ទៅ៖
13	ជនជាតិ​អឺរ៉ុប ដែល​ភាគ​ច្រើន​មក​ពី​ប្រទេស​អេស្ប៉ាញ (Spain) និង​ព័រទុយហ្គាល់ (Portugal) បាន​ចូល​មក​ដល់​ប្រទេស​កម្ពុជា ក្រោយ​ពី​បាន​បោះ​ទីតាំង​ដាក់​អាណានិគម​លើ​ប្រទេស​មួយ​ចំនួន​នៅ​អាស៊ី​អាគ្នេយ៍​រួច​ហើយ។ ជនជាតិ​ហូល្លង់ដ៍ បាន​មក​ដល់​ប្រទេស​កម្ពុជា ក្រោយ​គេ។
14	ក្រោយ​ពី​បាន​បង្កើត “ក្រុមហ៊ុន​ទូទៅ​ឥណ្ឌា​ខាង​កើត” នៅ​ឆ្នាំ​១៦១២ ហើយ​បាន​បោះ​ទីតាំង​ជំនួញ​របស់​ខ្លួន​ក្នុង​ប្រទេស​ឥណ្ឌា ស្រីលង្កា ប្រទេស​ជប៉ុន និង​នៅ​កោះ​ជ្វា យ៉ាង​រឹងមាំ​រួច​មក ជនជាតិ​ហូល្លង់ដ៍ ក៏​បាន​ធ្វើ​ដំណើរ​តាម​សំពៅ​មក​ប្រទេស​កម្ពុជា ដើម្បី​ទាក់ទង​ធ្វើ​ពាណិជ្ជកម្ម​ជាមួយ​ទៀត។ ពួក​ហូល្លង់ដ៍ មក​ដល់​កម្ពុជា នៅ​ឆ្នាំ​១៦២០ នៃ​គ.ស. ហើយ​បាន​បើក​គ្រឹះស្ថាន​ជំនួញ​យ៉ាង​ធំ​របស់​ខ្លួន​នៅ​តាម​ដង​ទន្លេសាប គឺ​នៅ​កំពង់ហ្លួង មិន​ឆ្ងាយ​ប៉ុន្មាន​ពី​រាជធានី​ឧដុង្គ នៅ​ក្នុង​ឆ្នាំ​១៦២៣។
15	ជនជាតិ​ហូល្លង់ដ៍ ធ្វើ​ជំនួញ​នៅ​ប្រទេស​កម្ពុជា បាន​ជោគជ័យ​ណាស់ ប៉ុន្តែ​ពួក​នេះ បាន​ប៉ះ​ទង្គិច​ឈ្លោះ​ប្រកែក​ជា​ញឹកញាប់​ជាមួយ​ពួក​ព័រទុយហ្គាល់ ដែល​បាន​មក​តាំង​ទី​មុន។ ដោយ​ធ្វើ​ជំនួញ​នៅ​កម្ពុជា ក្នុង​ភាព​ប្រទាញប្រទង់​គ្នា​យ៉ាង​យូរ​ជាមួយ​ពួក​ព័រទុយហ្គាល់ ផង ទំនាស់​ជាមួយ​ពួក​ឈ្មួញ​ចិន ផង ទី​បំផុត ពួក​ហូល្លង់ដ៍ ភាគ​ច្រើន​ត្រូវ​ដក​ខ្លួន​ចេញ​ពី​ប្រទេស​កម្ពុជា ដោយ​សេចក្តី​ឈ្នានីស​របស់​ពួក​ព័រទុយហ្គាល់។ នេះ​បើ​តាម​ឯកសារ​សម្ដេច​ក្សត្រី​ម៉ាលិកា។
16	តាំង​ពី​ដើម​សតវត្ស​ទី​១៦ មក ពួក​អឺរ៉ុប បាន​ចូល​មក​ដល់​ទ្វីប​អាស៊ី​នេះ​ជាច្រើន។ ចំណែក​ខាង​ខ្មែរ​វិញ ចាប់​តាំង​ពី​ពាក់​កណ្ដាល​សតវត្ស​ទី​១៦ រហូត​ដល់​ពាក់​កណ្ដាល​សតវត្ស​ទី​១៧ ខ្មែរ និង​សៀម មាន​វិបត្តិ​ប៉ះ​ទង្គិច​ច្បាំង​គ្នា​កាន់​តែ​ញឹកញាប់​ឡើងៗ។ សៀម ដែល​តាំង​ពី​ដើម​សតវត្ស​ទី​១៣ បាន​ទន្ទ្រាន​យក​ដី​ខ្មែរ​តាំង​ពី​សុខោទ័យ ហើយ​ក្រោយ​មក រុល​មក​តាំង​រាជធានី​នៅ​ឰយុធ្យា រហូត​ដល់​វាយ​បែក​អង្គរ​លើក​ទី​១ នៅ​ឆ្នាំ​១៣៥២ ឬ​ឆ្នាំ​១៣៥៣ លើក​ទី​២ នៅ​ឆ្នាំ​១៣៩៣ ហើយ​ចេះ​តែ​ទន្ទ្រាន​យក​ដី​ខ្មែរ​មក​មុខ​រហូត​ដល់​ខេត្ត​នានា​ដែល​ឋិត​មិន​ឆ្ងាយ​ប៉ុន្មាន​ពី​ខាង​ជើង​ជួរ​ភ្នំ​ដងរែក ទៀត។
17	ព្រះរាជា​ខ្មែរ​ច្រើន​ព្រះអង្គ ដូចជា​ព្រះស្រីរាជា ព្រះអង្គ​ច័ន្ទ​រាជា ព្រះ​បរមិន្ធរាជា ។ល។ ទ្រង់​បាន​ខិតខំ​ការពារ​ទឹក​ដី​នៃ​មាតុភូមិ​របស់​ខ្លួន ហើយ​ខំ​វាយ​ដណ្ដើម​យក​មក​វិញ​នូវ​ខេត្ត​ភាគ​ខាង​លិច​នេះ។ ពេល​ខ្លះ​ក៏​បាន​ជោគជ័យ ពេល​ខ្លះ​ក៏​មិន​បាន​ជោគជ័យ។
18	ក្នុង​ឱកាស​ដែល​ជនជាតិ​អឺរ៉ុប ហូរ​ចូល​មក​ទ្វីប​អាស៊ី ហើយ​កំពុង​តែ​មាន​ឥទ្ធិពល​យ៉ាង​ខ្លាំង​លើ​តំបន់​នេះ ដោយសារ​ចង់​គេច​អោយ​រួច​ផុត​ពី​ដង្កៀប​របស់​សត្រូវ​សៀម ព្រះរាជា​ខ្មែរ​ច្រើន​អង្គ ទ្រង់​បាន​ខិត​ខំ​ធ្វើ​ទំនាក់ទំនង​ទាក់ទាញ​ពួក​អឺរ៉ុប ទាំងអស់ អោយ​មក​ផ្សព្វផ្សាយ​សាសនា ឬ​ធ្វើ​ពាណិជ្ជកម្ម​ជាមួយ​ខ្មែរ ក្នុង​បំណង​សុំ​ជំនួយ​កម្លាំង​មក​ជួយ​ការពារ​ជាតិ​ផង។ ប៉ុន្តែ​ទំនាក់ទំនង​នេះ ហាក់​មិន​សូវ​បាន​លទ្ធផល​ល្អ​សម​ប្រកប​តាម​បំណង​សោះ។
19	តែ​ទោះ​ជា​យ៉ាង​ណា​ក្តី ស្ទើរ​តែ​ពេញ​រយៈពេល​មួយ​សតវត្ស ដោយ​រាប់​ពី​ពាក់​កណ្ដាល​សតវត្ស​ទី​១៦ ដល់​ជាង​ពាក់​កណ្ដាល​សតវត្ស​ទី​១៧ ជនជាតិ​អឺរ៉ុប មួយ​ចំនួន ពិសេស​គឺ​ពួក​ព័រទុយហ្គាល់ និង​ពួក​អេស្ប៉ាញ៉ុល បាន​ទាក់ទង​យ៉ាង​ជិតស្និទ្ធ​បំផុត​ជាមួយ​ព្រះរាជា​ខ្មែរ និង​ខ្លះ​ទៀត​បាន​ជាប់​ទាក់ទិន​ចូល​បម្រើ​កិច្ចការ​រាជការ​របស់​ខ្មែរ​ថែម​ទៀត​ផង។
20	ជាក់ស្តែង ក្នុង​រាជ្យ​ព្រះសត្ថា ឆ្នាំ​១៥៧៦-ឆ្នាំ​១៥៩៥ លោក វេឡូសូ ជនជាតិ​ព័រទុយហ្គាល់ បាន​ក្លាយ​ជា​ប្អូន​ថ្លៃ​ព្រះសត្ថា​ទី​១។ ឯ លោក រ្វីស៍  ជនជាតិ​អេស្ប៉ាញ៉ុល វិញ បាន​ក្លាយ​ជា​អង្គរក្ស​ផ្ទាល់​របស់​ព្រះអង្គ។ ក្រោយ​ពេល​ដែល​សៀម លើក​ទ័ព​មួយ​សែន​នាក់ ដំរី​បី​ពាន់ សេះ​ប្រាំ​ពាន់ មក​វាយ​បន្ទាយលង្វែក​លើក​ទី​១ នៅ​ឆ្នាំ​១៥៨៦ ហើយ​ព័ទ្ធ​បន្ទាយ​នេះ​អស់​រយៈពេល​បី​ខែ តែ​មិន​បាន​ជោគជ័យ ហើយ​ត្រូវ​ដក​ថយ​ទៅ​វិញ ព្រះសត្ថា បាន​បញ្ជូន លោក វេឡូសូ អោយ​ទៅ​ទាក់ទង​ជាមួយ​អ្នក​កាន់​អំណាច​ព័រទុយហ្គាល់ នៅ​ជ្រោយ​ម៉ាឡាកា ដើម្បី​សុំ​អោយ​បញ្ជូន​កម្លាំង​ទ័ព​មក​ជួយ​ខ្មែរ តែ​ពួក​ព័រទុយហ្គាល់ មិន​អាច​មក​ជួយ​ខ្មែរ​បាន ព្រោះ​ជាប់​រវល់​ច្បាំង​នឹង​ពួក​ម៉ាឡាយូ។
21	ដោយ​ហេតុ​ទាក់ទង​នឹង​ពួក​ព័រទុយហ្គាល់ មិន​បាន​ដូច្នោះ ហើយ​ដោយ​មាន​ការ​ថ្វាយ​យោបល់​ពី លោក រ្វីស៍  ជា​ជាតិ​អេស្ប៉ាញ៉ុល ផង ព្រះសត្ថា បាន​បញ្ជូន លោក វេឡូសូ អោយ​នាំ​ព្រះរាជសារ​ទៅ​ទាក់ទង​ជាមួយ​លោក​ទេសាភិបាល​អេស្ប៉ាញ៉ុល នៅ​ក្រុង​ម៉ានីល ដើម្បី​សុំ​ជំនួយ​ទ័ព​ច្បាំង​នឹង​សៀម តែ​កិច្ចការ​នេះ​មិន​បាន​សម្រេច​ទេ ព្រោះ​ពេល​នោះ​ពួក​អេស្ប៉ាញ៉ុល កំពុង​តែ​រៀបចំ​កងទ័ព​ដើម្បី​វាយ​យក​កោះ​ម៉ូលុកស៍ (MoLusques) ផង​ដែរ។
22	ក្រោយ​ពី​លោក​ទេសាភិបាល​ចាស់​ជា​ឪពុក​បាន​ស្លាប់ ក្នុង​ដំណើរ​បេសកកម្ម​ឆ្ពោះ​ទៅ​វាយ​យក​កោះ​ម៉ូលុកស៍ នោះ លោក​ទេសាភិបាល​អេស្ប៉ាញ៉ុល​ថ្មី​នៃ​ក្រុង​ម៉ានីល ដែល​ជា​កូន បាន​ព្រម​ជួយ​ព្រះរាជា​ខ្មែរ។ តែ​ជា​អកុសល ក្នុង​ពេល​ដែល លោក វេឡូសូ និង​កង​កម្លាំង​របស់​លោក​វិល​មក​ដល់​កម្ពុជា វិញ​នៅ​ឆ្នាំ​១៥៩៣ ពួក​សៀម បាន​វាយ​លុក​យក​បាន​បន្ទាយ​លង្វែក​រួច​ជា​ស្រេច​ទៅ​ហើយ។ ក្នុង​រាជ្យ​ព្រះរាមា​ជើង​ព្រៃ ឆ្នាំ​១៥៩៤-ឆ្នាំ​១៥៩៦ ដែល​ជា​ព្រះមហាក្សត្រ​បាន​ដេញ​កំចាត់​ពួក​សៀម ដែល​បោះ​ទីតាំង​នៅ​ឧដុង្គ ក្រោយ​ពី​ពួក​នេះ​វាយ​លុក​បាន​បន្ទាយលង្វែក រួច​កាន់​កាប់​ត្រួតត្រា​ប្រទេស​កម្ពុជា មួយ​រយៈ​អោយ​រត់​ត្រឡប់​ទៅ​ស្រុក​សៀម វិញ​នោះ វិបត្តិ​ទាស់ទែង​គ្នា​មួយ​បាន​កើត​ឡើង​រវាង​ទាហាន​ជើង​ទឹក​អេស្ប៉ាញ៉ុល ដែល​បាន​រឹប​អូស​យក​ទំនិញ​របស់​ឈ្មួញ​ចិន ហើយ​បាន​សម្លាប់​ឈ្មួញ​ចិន ប្រមាណ ១០០​នាក់​ផង។
23	លោក វេឡូសូ បាន​សុំ​ចូល​ជួប​ព្រះរាជា ដើម្បី​ស្រាយ​បំភ្លឺ​បញ្ហា​ទំនាស់​នេះ តែ​ត្រូវ​ព្រះរាជា​ដាក់​លក្ខខណ្ឌ​អោយ​ពួក​អេស្ប៉ាញ៉ុល សង​ទំនិញ​ទាំងអស់​ទៅ​ពួក​ចិន ជា​មុន​សិន។ ដោយ​មិន​ពេញ​ចិត្ត​នឹង​ព្រះរាជា​រាមា​ជើង​ព្រៃ ដែល​មិន​ព្រម​ទទួល​ជួប​ពួក​ខ្លួន​ភ្លាមៗ​ផង និង​ដោយសារ​បំណង​យឹតយោង​ខ្សែ​ខាង​ព្រះសត្ថា​ជា​បង​ថ្លៃ​ខ្លួន ដែល​បាន​ភៀស​ខ្លួន​ជាមួយ​ព្រះរាជបុត្រ​ទៅ​ប្រទេស​លាវ ក្នុង​ពេល​សៀម វាយ​លុក​ក្រុង​លង្វែក អោយ​បាន​រាជ្យសម្បត្តិ​នៅ​កម្ពុជា វិញ​ផង លោក វេឡូសូ និង​លោក រ្វីស៍  ព្រម​ទាំង​ស្ម័គ្រ​បក្ខពួក ក៏​បាន​វាយ​លុក និង​ធ្វើ​គត់​ព្រះបាទ​រាមា​ជើង​ព្រៃ ក្នុង​ពេល​យប់​មួយ​នៅ​ក្នុង​ព្រះបរមរាជវាំង​ស្រី​សន្ធរ នោះ​ទៅ៕
***********
10	ប្រវត្តិ​គ្រងរាជ្យ​របស់​ព្រះអង្គ​តន់​និង​ព្រះបាទ​ព្រះមហិន្ទ​រាជាធិរាជ​ព្រះសត្ថា (ភាគ​៣៤)

11	ព្រះរាជា​ខ្មែរ​មួយ​អង្គ​នៃ​សម័យ​លង្វែក គឺ​ព្រះបាទ​ព្រះមហិន្ទ​រាជាធិរាជ​ព្រះសត្ថា ដែល​គ្រងរាជ្យ​ពី​ឆ្នាំ​១៥៧៦ ដល់​ឆ្នាំ​១៥៨៥ ជាប់​ព្រះនាម​ក្នុង​ប្រវត្តិសាស្ត្រ​ថា ជា​ព្រះមហាក្សត្រ​ដែល​ល្មោភ​អំណាច ហើយ​មាន​ជំនឿ​មិន​សម​ហេតុ​សម​ផល រហូត​ដល់​ចាញ់​ល្បិចកល​សៀម ធ្វើ​អោយ​មាន​ភាព​ចលាចល អសន្តិសុខ​គ្រប់​ទីកន្លែង​ក្នុង​ព្រះ​នគរ។
12	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀបរាប់​ជូន​នូវ​ប្រវត្តិសាស្ត្រ​ខ្មែរ​ក្នុង​ការ​គ្រងរាជ្យ​របស់​ព្រះអង្គ​តន់ និង​ព្រះបាទ​ព្រះមហិន្ទ​រាជាធិរាជ​ព្រះសត្ថា ដូច​ត​ទៅ៖
13	ក្រោយ​ពី​ធ្វើ​គត់​ព្រះរាមា​ជើង​ព្រៃ បាន​ហើយ ហើយ​ដោយ​ព្រះសត្ថា និង​ព្រះរាជបុត្រ​ច្បង ព្រះបាទ​ជ័យ​ជេដ្ឋា​ទី​១ បាន​សុគត​នៅ​ស្រុក​លាវ អស់​ទៅ​ហើយ​ផង លោក វេឡូសូ និង​លោក រ្វីស៍ ក៏​បាន​យាង​ព្រះអង្គ​តន់ បុត្រ​ពៅ​ព្រះសត្ថា អោយ​មក​សោយរាជ្យ​នៅ​កម្ពុជា។ ដើម្បី​តប​ស្នង​សង​គុណ​អ្នក​ទាំង​ពីរ ព្រះ​ពញា​តន់ បាន​តែងតាំង លោក វេឡូសូ អោយ​ធ្វើ​ជា​ចៅហ្វាយ​ខេត្ត​បាភ្នំ និង​លោក រ្វីស៍ ជា​ចៅហ្វាយ​ខេត្ត​ទ្រាំង។ ប៉ុន្តែ​មិន​យូរ​ប៉ុន្មាន អ្នក​ទាំង​ពីរ​ក៏​បាន​ស្លាប់ ដោយ​ការ​បះបោរ​មួយ​របស់​ប្រជារាស្ត្រ​ចាម នៅ​ខេត្ត​ត្បូងឃ្មុំ ទៅ។
14	ទំនាក់ទំនង​របស់​ជនជាតិ​អឺរ៉ុប ជាមួយ​នឹង​កិច្ចការ​រាជការ​ខ្មែរ​នេះ មិន​ចប់​ត្រឹម​ប៉ុណ្ណេះ​ឡើយ។ នៅ​ក្នុង​រាជ្យ​ក្រោយៗ ក៏​គេ​ឃើញ​ពួក​នេះ​មាន​ឥទ្ធិពល​យ៉ាង​ខ្លាំង​ណាស់​ដែរ​នៅ​ក្នុង​កិច្ចការ​ខ្មែរ។ ជាក់ស្តែង​ដូចជា​នៅ​ក្នុង​រាជ្យ​ព្រះរាជ​សម្ភារ (ឆ្នាំ​១៦២៩-ឆ្នាំ​១៦៣៤) ដោយសារ​ទំនាស់​ស្នេហា​មួយ​រវាង​ព្រះ​ឧទ័យ​ជាមា និង​ព្រះរាជ​សម្ភារ ជា​ក្មួយ ដែល​បាន​ស្រឡាញ់​ស្រី​តែ​ម្នាក់​រួម​គ្នា គឺ​ព្រះ​ម៉ែយួវតី បាន​បង្កើត​ទៅ​ជា​ការ​ទាស់ទែង​រហូត​ដល់​ប្រើ​កម្លាំង​ទ័ព​រៀង​ខ្លួន។ ទីបំផុត ព្រះរាជ​សម្ភារ ត្រូវ​ពួក​ទាហាន​ព័រទុយហ្គាល់ ក្រោម​បញ្ជា​ព្រះ​ឧទ័យ ធ្វើ​គត់ ដោយ​បាញ់​ទម្លាក់​ពី​ចុង​ត្នោត​នៅ​ស្រុក​កញ្ជរ ខេត្ត​ក្រចេះ សព្វថ្ងៃ​នេះ​ទៅ។
15	ក្រោយ​ពី​ព្រះបាទ​បរមិន្ធររាជាធិរាជ ជា​ព្រះបិតា​ទ្រង់​សោយ​ទិវង្គត​ទៅ ព្រះសត្ថា ដែល​ជា​ព្រះរាជបុត្រ​ច្បង​របស់​ព្រះអង្គ ទ្រង់​ឡើង​សោយរាជ្យ​ស្នង​នៅ​រាជធានី​លង្វែក ដោយ​មាន​ព្រះនាម​ក្នុង​រាជ្យ​ថា ព្រះបាទ​សម្ដេច​ព្រះរាជ​ឱង្ការ ព្រះ​បរម​មហិន្ទ​រាជារាមាធិបតី ដែល​ប្រវត្តិវិទូ​ខ្លះ​និយម​ហៅ​ថា ព្រះសត្ថា​ទី​១។
16	នៅ​ភាគ​ខាង​ដើម​រាជ្យ​របស់​ព្រះអង្គ នៅ​ឆ្នាំ​១៥៨០ ក្នុង​ពេល​ដែល​ព្រះរាជា​ភូមា លើក​ទ័ព​មក​វាយ​ក្រុង​ព្ឋយុធ្យា ម្តង​ទៀត ហើយ​ដោយ​ព្រះចៅ​សៀម គឺ​ព្រះ​មហា​ធម្មរាជា បាន​ធ្វើ​សារ​មក​សុំ​ទ័ព​ជំនួយ​ពី​ខ្មែរ ដើម្បី​ជួយ​ច្បាំង​នឹង​ភូមា ផង ហើយ​ដោយ​ប្រទេស​ខ្មែរ និង​ប្រទេស​សៀម នៅ​ជាប់​សម្ព័ន្ធ​មេត្រី​ភាព ដែល​មាន​មក​តាំង​ពី​រាជ្យ​ព្រះបិតា​ព្រះអង្គ ព្រះ​មហិន្ទ​រាជារាមាធិបតី ព្រះសត្ថា ក៏​បាន​ត្រាស់​បញ្ជា​អោយ​ព្រះ​ស្រីសុរិយោពណ៌ ជា​ប្អូន នាំ​ទ័ព​ខ្មែរ​ទៅ​ជួយ​សៀម តាម​ការ​ស្នើសុំ។
17	លុះ​ដល់​សង្គ្រាម​នេះ​បាន​ជោគជ័យ​លើ​ពួក​ភូមា ហើយ ពេល​ដែល​លើក​ទ័ព​ត្រឡប់​មក​វិញ ព្រះ​នរេនសូរ បុត្រ​ព្រះ​មហា​ធម្មរាជា ជា​មេទ័ព​សៀម បាន​ឃើញ​ព្រះស្រីសុរិយោពណ៌ គង់​សំយុង​ព្រះ​បាទ​មិន​ព្រម​ក្រាប​ដូច​អ្នក​ផង​ទាំង​ពួង ព្រះ​នរេនសូរ ទ្រង់​ពិរោធ​ណាស់ ហើយ​បញ្ជា​អោយ​ទាហាន​សៀម នាំ​យក​ឈ្លើយ​ភូមា មក​កាត់​ក រួច​ដោត​ក្បាល​ប្រប​នឹង​ទីនាំង​នាវា​របស់​ព្រះស្រីសុរិយោពណ៌ ដែល​ជា​មេទ័ព​ខ្មែរ ដើម្បី​ជា​ការ​ចំអក។
18	ព្រះស្រីសុរិយោពណ៌ មេទ័ព​ខ្មែរ​ឃើញ​ដូច្នោះ ទ្រង់​ខ្ញាល់​ជា​ខ្លាំង។ មួយ​ចំណែក​ទៀត ដោយ​បាន​ឃើញ​ថា ព្រះនរេនសូរ បាន​ទៅ​កេណ្ឌ​ទ័ព​នៅ​លើ​ទឹក​ដី​ខ្មែរ​រំលង​សន្យា​ព្រះរាជ​មេត្រី​ផង ទ្រង់​ពាំនាំ​ដំណឹង​នេះ​មក​ទូល​ថ្វាយ​ព្រះ​មហិន្ទ​រាជា​ព្រះសត្ថា ជា​ព្រះជេដ្ឋា​អោយ​ទ្រង់​ជ្រាប។
19	ប្រហែល​ឆ្នាំ​១៥៨១ ខ្មែរ​បាន​លើក​ទ័ព​ទៅ​វាយ​រំដោះ​យក​ខេត្ត​នគររាជសីមា ចន្ទបុរី និង​នគរ​នាយក ប៉ុន្តែ​សៀម បាន​វាយ​ដណ្ដើម​យក​ខេត្ត​នគររាជសីមា បាន​ទៅ​វិញ នៅ​ឆ្នាំ​១៥៨២ នៃ​គ្រិស្ដសករាជ។ ក្រោយ​នោះ​មិន​យូរ​ប៉ុន្មាន ព្រះរាជា​ភូមា បាន​លើក​ទ័ព​មក​វាយ​លុក​ក្រុង​ព្ឋយុធ្យា ប្រទេស​សៀម ម្តង​ទៀត។ ឆ្លៀត​ពេល​នោះ ខ្មែរ​ក៏​លើក​ទ័ព​ទៅ​វាយ​យក​ខេត្ត​ខ្មែរ​ខាង​លើ​មក​វិញ។ ប៉ុន្តែ ដោយ​មាន​ដំណឹង​ថា ព្រះភគវតី ជា​ព្រះអគ្គមហេសី​ទ្រង់​ប្រឈួន​ខ្លាំង ព្រះសត្ថា ក៏​ទ្រង់​លើក​ទ័ព​ត្រឡប់​មក​ក្រុង​លង្វែក វិញ។
20	បើ​តាម​ឯកសារ​រាជពង្សាវតារ​ថា ឆ្នាំ​១៥៨៤ ព្រះនរេនសូរ ស្តេច​សៀម ដែល​បាន​ឡើង​សោយរាជ្យ​ស្នង​ព្រះបិតា​មហា​ធម្មរាជា បាន​លើក​ទ័ព​យ៉ាង​ធំ ដែល​មាន​កម្លាំង​រេហ៍ពល​មួយ​សែន​នាក់ ដំរី​បី​ពាន់​ក្បាល សេះ​ប្រាំ​ពាន់​ក្បាល មក​លុក​លុយ​ប្រទេស​កម្ពុជា។ ទ័ព​សៀម នេះ បាន​វាយ​លុក​ចូល​មក​រហូត​ដល់​រាជធានី​លង្វែក ហើយ​ព័ទ្ធ​បន្ទាយ​លង្វែក​នេះ​អស់​រយៈពេល​បី​ខែ ប៉ុន្តែ​វាយ​យក​បន្ទាយ​លង្វែក ដែល​មាន​របង​ជា​គុម្ព​ឫស្សី​យ៉ាង​ក្រាស់​នោះ​មិន​បាន។
21	ដោយ​ខ្វះ​ស្បៀង​អាហារ​សម្រាប់​ទ័ព​ផង និង​ដោយ​មាន​ជំងឺ​ឆ្លង​រាតត្បាត​ស្លាប់​អស់​រេហ៍ពល​ជាច្រើន​ផង ព្រះចៅ​នរេនសូរ ស្ដេច​សៀម ក៏​ដក​ទ័ព​ថយ​ទៅ​វិញ។ ប៉ុន្តែ​មុន​នឹង​ត្រឡប់​ទៅ​វិញ សៀម បាន​ប្រើ​ល្បិច​យក​ប្រាក់​ដួង ដាក់​លាយ​ជា​គ្រាប់​កាំភ្លើង​បាញ់​ចូល​ក្នុង​គុម្ព​ឫស្សី ដែល​ជា​របង​ព័ទ្ធ​បន្ទាយ​លង្វែក​នោះ​យ៉ាង​ច្រើន ក្នុង​បំណង​ជា​ឧបាយកល​ប្រើ​ដៃ​ខ្មែរ​ខ្លួន​ឯង អោយ​បំផ្លាញ​កំពែង​ឫស្សី​ដ៏​រឹងមាំ​នោះ​ក្នុង​ពេល​ខាង​មុខ។ មិន​ត្រឹម​តែ​ប៉ុណ្ណោះ​ទេ ឯកសារ​ខ្លះ​សរសេរ​រៀបរាប់​រឿងរ៉ាវ​នេះ​បែប​រឿង​ព្រេង​និទាន ដោយ​មាន​បញ្ចូល​ភាព​អច្ឆរិយ​ខ្លះៗ​ទៀត​ផង ដូចជា​ថា ពេល​ដែល​សៀម ដឹង​ថា​កម្ពុជា មាន​វត្ថុ​ស័ក្តិសិទ្ធិ ១៣​ព្រះអង្គ ខ្លាំង​ពូកែ​ជួយ​ថែរក្សា​ការពារ ក្រោយ​ពី​ពេល​ត្រឡប់​ទៅ​ដល់​ប្រទេស​សៀម វិញ ព្រះនរេនសូរ បាន​ប្រើ​មហាតលិក​សៀម ពីរ​នាក់ អោយ​ក្លែង​ធ្វើ​ជា​អ្នក​បួស​នាម​តិប្បញ្ញោ និង​សុប្បញ្ញោ ដើរ​ចេញ​ទៅ​ស្រុក​លាវ ហើយ​ចុះ​តាម​ផ្លូវ​ទន្លេ​មេគង្គ​មក​ស្រុក​ខ្មែរ ដើម្បី​មក​ធ្វើ​ពិធី​ដក​សិល្ប៍សាស្ត្រ ដែល​បញ្ចុះ​ក្នុង​រូប​ទេព្រក្ស​ទាំង​នោះ។
22	សុប្បញ្ញោ ប្រើ​មន្ត​អាគម​ធ្វើ​អោយ​អ្នក​ស្រុក​ឈឺ ឯ​តិប្បញ្ញោ ជា​អ្នក​ដោះ​អោយ​ជា​សះស្បើយ​ឡើង​វិញ។ ឧបាយកល​ចិត្តសាស្ត្រ​របស់​សៀម នេះ ទទួល​បាន​ជោគជ័យ​ណាស់។ មិន​ត្រឹម​រាស្ត្រ​ប្រជា​ទេ​ដែល​មាន​ជំនឿ​មុតមាំ​លើ​តិប្បញ្ញោ និង​សុប្បញ្ញោ នេះ សូម្បី​តែ​ព្រះមហាក្សត្រ​ក៏​មាន​ជំនឿ​ផង​ដែរ។ ដោយសារ​ព្រះអគ្គមហេសី ត្រូវ​អំពើ​អាសិរពិស​មាន​ជំងឺ​ជា​ទម្ងន់ ព្រះ​មហិន្ទ​រាជា​ព្រះសត្ថា ទ្រង់​និមន្ត​ភិក្ខុ​ទាំង​ពីរ​អង្គ អោយ​គង់​ក្នុង​វត្ត​ព្រះឥន្ទទេព ក្នុង​កំផែង​ព្រះ​នគរ ដើម្បី​ជួយ​ព្យាបាល​រោគ​ព្រះអគ្គមហេសី។
23	បាន​ឱកាស​ល្អ តិប្បញ្ញោ និង​សុប្បញ្ញោ បាន​ទូល​ព្រះរាជា​ថា រោគ​ព្រះមហេសី​នេះ បណ្ដាល​មក​ពី​ទសបារមី​ព្រះពុទ្ធរូប​អដ្ឋរស្ស គឺ​ព្រះពុទ្ធ​អង្គ​ធំ បែរ​ព្រះ​ភ័ក្ត្រ​ទៅ​ទិស​ទាំង​៤ ស្ថិត​នៅ​ក្នុង​ព្រះវិហារ​វត្ត​ត្រឡែងកែង នោះ ជា​អ្នក​អោយ​ទោស។ ឮ​ដូច្នោះ ព្រះ​មហិន្ទ​រាជា​ព្រះសត្ថា ដែល​ទ្រង់​ធ្វេស​ព្រះ​ក្រិត្យា ផ្លាស់​ព្រះ​សតិបញ្ញា​ច្រើន​ប្រការ ស្ដេច​មាន​សតិ​ពុំ​ប្រាកដ​ដូច​ប្រក្រតី ក៏​ទ្រង់​ត្រាស់​បង្គាប់​អោយ​សែង​ព្រះ​អដ្ឋរស្ស​ដែល​ជា​វត្ថុ​ស័ក្តិសិទ្ធិ ស្ថិត​នៅ​ក្នុង​ព្រះរាជធានី ទៅ​បង់​សណ្ដូន​ថ្ម​ទម្លាក់​ទឹក​មុខ​ព្រះ​នគរ​នោះ​ទៅ។ ឯ​ឯកសារ​ខ្លះ​ថា តិប្បញ្ញោ និង​សុប្បញ្ញោ បញ្ជា​អោយ​ដុត​ព្រះសណ្ថិត ដែល​សម្ដេច​ព្រះ​មហា​ច័ន្ទ​រាជា ទ្រង់​បាន​កសាង​នោះ​ចោល​ទៅ។ ដូច្នេះ​ហើយ ទើប​គេ​ឃើញ​នៅ​សល់​តែ​ព្រះបាទ​អំពី​ថ្ម​រហូត​មក​ដល់​សព្វថ្ងៃ​នេះ។
24	នៅ​ឆ្នាំ​១៥៨៥ (ឯកសារ​ខ្លះ​ថា​ឆ្នាំ​១៥៨៦) ដោយ​ខ្លាច​ក្រែង​រាជ្យ​សម្បត្តិ​មិន​បាន​ទៅ​ព្រះរាជបុត្រ​ព្រះអង្គ ក្រោយ​ពេល​អស់​ពី​ព្រះអង្គ​ទៅ ព្រះ​មហិន្ទ​រាជា​ព្រះសត្ថា ទ្រង់​ដាក់​រាជ្យ ហើយ​ថ្វាយ​រាជ​សម្បត្តិ​នោះ​ទៅ​រាជបុត្រ​ច្បង​ព្រះនាម​ជ័យជេដ្ឋា អោយ​ឡើង​សោយរាជ្យ​ស្នង ដែល​មាន​ព្រះជន្ម​ទើប​តែ​បាន ១១​ព្រះ​វស្សា​ប៉ុណ្ណោះ។ ហើយ​លើក​ព្រះរាជបុត្រ​បន្ទាប់ គឺ​ពញាតន់ ដែល​មាន​ព្រះជន្ម​ទើប​តែ​បាន ៦​ព្រះ​វស្សា អោយ​មាន​នាទី​ជា​ឧបរាជ។ ឯ​ព្រះអនុជ​របស់​ព្រះអង្គ គឺ​ព្រះស្រីសុរិយោពណ៌ ដែល​មាន​រាស្ត្រ និង​មន្ត្រី​គោរព​ស្រឡាញ់​យ៉ាង​ច្រើន ទ្រង់​តែង​តាំង​នាទី​ជា​ព្រះ​ឧបយោរាជ។ ឯ​ខ្លួន​ព្រះអង្គ​ផ្ទាល់ ទ្រង់​យក​នាទី​ជា​ព្រះ​ឧបយោ​រាជានុសិទ្ធ ដែល​មាន​ន័យ​ថា ព្រះអង្គ​នៅ​មាន​សិទ្ធិ​ក្តោប​ក្តាប់​អំណាច​ក្នុង​កណ្ដាប់​ដៃ​របស់​ព្រះអង្គ​ផ្ទាល់​ទាំងអស់។
25	អំពើ​រំលាយ​ព្រះ​ដែល​ជា​ទី​សក្ការៈ​បូជា​របស់​ប្រជារាស្ត្រ​ទូទៅ និង​ការ​ប្រគល់​រាជសម្បត្តិ​នគរ​ទៅ​អោយ​ព្រះរាជបុត្រ​ដែល​នៅ​ជា​កុមារ​ដូច្នោះ នាំ​អោយ​មាន​ការ​មិន​សប្បាយ​ចិត្ត​ពី​សំណាក់​ព្រះរាជវង្សានុវង្ស នាម៉ឺន​សព្វ​មុខ​មន្ត្រី​ជា​ច្រើន​នាក់។ អ្នក​ទាំងអស់​នោះ មិន​សូវ​យក​ចិត្ត​ទុក​ដាក់​នឹង​កិច្ចការ​រាជការ​ឡើយ។ ប្រការ​នោះ នាំ​អោយ​មាន​ភាព​ចលាចល អសន្តិសុខ កើត​មាន​គ្រប់​ទីកន្លែង​ក្នុង​ព្រះ​នគរ៕
***********
10	ព្រះបាទ​ជ័យជេដ្ឋារាមាធិបតី​និង​ការ​បែក​បាក់​ក្រុង​លង្វែក (ភាគ​៣៥)

11	បន្ទាយ​លង្វែក​ដ៏​រឹងមាំ​របស់​ខ្មែរ​នា​បុរាណ​សម័យ ត្រូវ​សៀម វាយ​យក​បាន​ដោយ​ប្រើ​ល្បិច​ខ្ចី​ដៃ​ខ្មែរ អោយ​បំផ្លាញ​កំពែង​រុំ​ព័ទ្ធ​ទីក្រុង​នេះ​ដោយ​ដៃ​ខ្មែរ​ខ្លួន​ឯង។
12	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀបរាប់​ជូន​អំពី​ការ​បែក​បាក់​ក្រុង​លង្វែក នៅ​ចុង​សតវត្ស​ទី​១៦ ដូច​ត​ទៅ៖
13	ក្រោយ​ពេល​ដែល​ព្រះ​មហិន្ទ​រាជា​ព្រះសត្ថា ដាក់​រាជ្យសម្បត្តិ ព្រះអង្គ​ទ្រង់​អភិសេក​ព្រះរាជបុត្រ​ច្បង​ព្រះនាម​ព្រះជ័យជេដ្ឋា ដែល​មាន​ព្រះជន្ម ១១​ព្រះវស្សា អោយ​ឡើង​សោយរាជ្យ​ស្នង ដោយ​មាន​ព្រះនាម​ក្នុង​រាជ្យ​ថា ព្រះបាទ​សម្ដេច​ព្រះរាជ​ឱង្ការ ព្រះជ័យជេដ្ឋា​រាមាធិបតី ដែល​អ្នក​ប្រវត្តិវិទូ​ច្រើន​ហៅ​ថា ព្រះជ័យជេដ្ឋាទី១។
14	ដោយ​ព្រះជ័យជេដ្ឋា​រាមាធិបតី ទ្រង់​នៅ​ក្មេង​ពេក អំណាច​ទាំងអស់​ត្រូវ​ស្ថិត​នៅ​ក្នុង​កណ្ដាប់​ដៃ​របស់​ព្រះឧបយោរាជានុសិទ្ធ គឺ​ព្រះ​មហិន្ទ​រាជា​ព្រះសត្ថា ជា​ព្រះបិតា​ព្រះអង្គ​ដដែល។
15	ឯកសារ​ពង្សាវតារ​មហា​បុរស​ខ្មែរ​សរសេរ​ថា ដោយសារ​ការ​ប្រព្រឹត្ត​អំពើ​មិន​សមរម្យ មាន​ការ​រំលាយ​ព្រះ និង​លើក​កូន​ក្មេង​អោយ​ឡើង​សោយរាជ្យ​គ្រប់គ្រង​ព្រះ​នគរ​ដូច្នេះ ការ​ក្តៅ​ក្រហាយ​ក៏​កើត​មាន​ឡើង ហើយ​បង្ក​ជា​ភាព​វឹកវរ​ចលាចល​គ្រប់​ទីកន្លែង​ក្នុង​ព្រះ​នគរ។ ព្រះរាជ​ពង្សាវតារ​បន្ត​ថា ប្រផ្នូល​អាក្រក់​បាន​កើត​មាន​គ្រប់​ទិសទី។ ព្រះ​ខ័ន​ឡើង​ស្នឹម​តាំង​ពី​ត្រឹម​ត្រីសូល៍ រហូត​ដល់​គល់​ទាំង​សង​ខាង។ អាង​ទឹក​សម្រាប់​ព្រះមហាក្សត្រ​នៅ​ភូមិ​បាណន់ ខេត្ត​បាត់ដំបង រីង​ហួត​អស់​រលីង។ ទឹក​សម្រាប់​មន្ត្រី​ល្អក់​ខាប់​ខួរ។ ឯ​ទឹក​សម្រាប់​រាស្ត្រ ឡើង​ក្រហម​ច្រាល​ដូច​ឈាម។ ដំបូក​ឃ្លាំង​មឿង​នៅ​ខេត្ត​ពោធិ៍សាត់ ប្រេះ​រិចរិល​អស់។ ព្រះ​អដ្ឋរស្ស​ក្នុង​វត្ត​ព្រះពុទ្ធ​លាយលក្ខណ៍ ខេត្ត​បរិបូរណ៍ មាន​ឈាម​ហូរ​ចេញ​ពី​ព្រះ​ឱរា។ ព្រះពុទ្ធ​សេយ្យាសន៍ ខេត្ត​អាសន្ទុក មាន​ឈាម​ហូរ​ចេញ​ពី​ព្រះបាទ មាន​ស្រមោច​លីង​ដេញ​មិន​ឈ្នះ​សោះ។ ព្រះពុទ្ធ​សេយ្យាសន៍ ខេត្ត​បាសាន ត្រង់​ព្រះបាទ និង​ព្រះ​ឱរា មាន​ហូរ​ឈាម។ ព្រះឥសូរ ព្រះនារាយណ៍ វត្ត​វិហារសួគ៌ មាន​ឈាម​ហូរ​ចេញ​តាម​ព្រះនេត្រ។ ព្រះ​ជ្រៃ​បាក់​មែក​ទិស​ខាង​កើត៘
16	ម៉្យាង​ទៀត ដោយ​មាន​ចិត្ត​ប្រមាថ​គិត​ថា សៀម មិន​អាច​មាន​កម្លាំង​វាយ​យក​បន្ទាយ​លង្វែក​បាន ហើយ​ជឿ​ថា សៀម រាង​ចាល​លែង​ហ៊ាន​លើក​ទ័ព​មក​ទៀត​ផង ខ្មែរ​មួយ​ចំនួន ទាំង​មន្ត្រី ទាំង​រាស្ត្រ ទាំង​រេហ៍ពល បាន​នាំ​គ្នា​កាប់​ឆ្ការ​ព្រៃ​ឫស្សី ដើម្បី​រើស​យក​ប្រាក់​ដួង ដែល​សៀម បោះ​ចូល​ទៅ​មុន​ពេល​ពួក​នេះ​ដក​ព័ទ្ធ​ថយ​ក្រោយ​ចាញ់​សង្គ្រាម​កាល​ពី​លើក​មុន។
17	ចំណែក​ខាង​សៀម វិញ ក្រោយ​ពី​បាន​ដំណឹង​ថា ព្រះសត្ថា មាន​សតិ​ពុំ​ប្រក្រតី នគរ​កម្ពុជា កើត​ចលាចល​គ្រប់​ទីកន្លែង ហើយ​គុម្ពឫស្សី​ដែល​ជា​របង​យ៉ាង​ក្រាស់​របស់​បន្ទាយ​លង្វែក​នោះ ត្រូវ​ខ្មែរ​កាប់​ឆ្ការ​បំផ្លាញ​អស់​ជាច្រើន​អន្លើ​ផង​ហើយ នៅ​ឆ្នាំ​១៥៩៣ ព្រះ​នរេនសូរ​ស្ដេច​សៀម ក៏​លើក​ទ័ព​ចំនួន ១​សែន ៥​ម៉ឺន​នាក់ ឯកសារ​ខ្លះ​ថា ២​សែន ៩​ម៉ឺន​នាក់ ដំរី និង​សេះ​ច្រើន​ពាន់ ចូល​មក​វាយ​លុក​ប្រទេស​កម្ពុជា ជា​ថ្មី​ម្តង​ទៀត។
18	ព្រះ​មហិន្ទ​រាជា​ព្រះសត្ថា ទ្រង់​ជ្រាប​ដំណឹង​នេះ ទ្រង់​ក៏​បាន​បញ្ជា​អោយ លោក វេឡូសូ ជនជាតិ​ព័រទុយហ្គាល់ ជា​ប្អូន​ថ្លៃ​របស់​ព្រះអង្គ អោយ​ទៅ​ទាក់ទង​សុំ​ជំនួយ​ពី​អ្នក​កាន់​អំណាច​ព័រទុយហ្គាល់ នៅ​ម៉ាឡាកា។ តែ​ពួក​នេះ មិន​អាច​មក​ជួយ​ខ្មែរ​បាន​ឡើយ ព្រោះ​ជាប់​រវល់​ច្បាំង​ជាមួយ​នឹង​ពួក​ម៉ាឡាយូ។
19	ដូច្នេះ ព្រះសត្ថា ក៏​ទ្រង់​ងាក​ទៅ​ទាក់ទង​ពួក​អេស្ប៉ាញ៉ុល នៅ​ហ្វីលីពីន វិញ ដោយ​ទ្រង់​បញ្ជា​អោយ លោក វេឡូសូ នាំ​ព្រះរាជសារ​របស់​ព្រះអង្គ​ទៅ​ជូន​លោក​ទេសាភិបាល​អេស្ប៉ាញ នៅ​ក្រុង​ម៉ានីល។ ប៉ុន្តែ​លោក​ទេសាភិបាល​អេស្ប៉ាញ៉ុល ក៏​ពុំ​អាច​បញ្ជូន​ទ័ព​មក​ជួយ​ខ្មែរ​បាន​ទៀត ព្រោះ​ពេល​នោះ លោក​កំពុង​តែ​រៀបចំ​កងទ័ព​ទៅ​វាយ​យក​កោះ​ម៉ូលុកស៍។ ប៉ុន្តែ​ក្រោយ​ពី​លោក​ទេសាភិបាល​ចាស់​ជា​ឪពុក​អនិច្ចកម្ម​ទៅ លោក​ទេសាភិបាល​អេស្ប៉ាញ៉ុល ថ្មី​ជា​កូន ក៏​បាន​បញ្ជា​ទ័ព​មក​កម្ពុជា។ ប៉ុន្តែ​ទ័ព​ជំនួយ​របស់​អេស្ប៉ាញ មក​ដល់​បន្ទាយ​លង្វែក ក្រោយ​ពេល​ដែល​សៀម វាយ​លុក​យក​បាន​បន្ទាយ​នេះ​រួច​ស្រេច​ទៅ​ហើយ។
20	ចំណែក​ខាង​ទ័ព​សៀម វិញ ក្រោយ​ពី​បាន​ជោគជ័យ​លើ​កម្លាំង​ទ័ព​ខ្មែរ​នៅ​ខេត្ត​បាត់ដំបង ហើយ ក៏​លើក​ជម្រុល​មក​វាយ​បន្ទាយ​ខេត្ត​ពោធិ៍សាត់ រួច​បន្ត​មក​ដល់​ខេត្ត​បរិបូរណ៍ បន្ទាយ​រលាប្អៀរ ទៀត។ ដោយ​ឃើញ​ទ័ព​សៀម មាន​ចំនួន​ច្រើន​លើសលប់ ព្រះស្រីសុរិយោព័ណ៌ ដែល​ជា​ព្រះ​ឧបយោរាជ ដែល​គង់​ការពារ​ក្នុង​បន្ទាយ​រលាប្អៀរ នោះ ក៏​ដក​កងទ័ព​ថយ​ចូល​មក​ក្រុង​លង្វែក។ ចំណែក​ឯ​ព្រះសត្ថា វិញ លុះ​ជ្រាប​ថា ទ័ព​សៀម លើក​មក​ជិត​ដល់​បន្ទាយ​លង្វែក​ហើយ ទ្រង់​ក៏​នាំ​ព្រះរាជបុត្រ​ព្រះជ័យជេដ្ឋា និង​ព្រះពញាតន់ ព្រម​ជាមួយ​និង​អគ្គមហេសី​ស្រី​ស្នំ ភៀស​ព្រះអង្គ​ទៅ​គង់​នៅ​ស្រីសន្ធរ រួច​ក្រោយ​មក​ទៅ​ស្ទឹងត្រែង ហើយ​ទីបំផុត យាង​រហូត​ដល់​ក្រុង​វៀងច័ន្ទ ប្រទេស​ឡាវឡានឆាង។
21	ចំណែក​ព្រះស្រីសុរិយោព័ណ៌ ជា​ព្រះ​ឧបយោរាជ ទ្រង់​បាន​នាំ​ទ័ព​ក្នុង​បន្ទាយ​លង្វែក​វាយ​ប្រយុទ្ធ​ជាមួយ​ខ្មាំង​សត្រូវ​យ៉ាង​ស្វិតស្វាញ។ សៀម បាន​ឡោមព័ទ្ធ​បន្ទាយ​លង្វែក​អស់​រយៈពេល ៣​ខែ តែ​ចូល​មិន​បាន។ ទីបំផុត ព្រះ​នរេនសូរ​ស្ដេច​សៀម ទ្រង់​បញ្ជា​អោយ​ទ័ព​យក​ចំបើង​ជ្រលក់​ជ័រ​ទឹក​ទៅ​ដុត​ឫស្សី ដែល​ខ្មែរ​បាន​គាស់​រំលើង​ទាំង​នោះ​ឆេះ​អស់​រយៈពេល​បី​យប់​បី​ថ្ងៃ រួច​វាយ​សម្រុក​យក​បន្ទាយ​លង្វែក​បាន។ សៀម ចាប់​បាន​ព្រះស្រីសុរិយោព័ណ៌​ឧបយោរាជ​របស់​ខ្មែរ ព្រះរាជបុត្រ និង​ព្រះមហេសី​នាំ​យក​ទៅ​ស្រុក​សៀម ផង។
22	នៅ​ក្នុង​ជ័យជម្នះ​ដ៏​ធំធេង​លើ​ខ្មែរ​លើក​នេះ សៀម បាន​ដុត​បំផ្លាញ​កម្ទេច​បន្ទាយ​លង្វែក​ដែល​ជា​បន្ទាយ​ដ៏​រឹងមាំ​ចុង​ក្រោយ​របស់​ខ្មែរ​អស់​គ្មាន​សល់ ហើយ​សៀម បាន​ប្រមូល​យក​ឯកសារ គម្ពីរ​ដីកា​ក្រាំង​ក្បួន​ខ្នាត​ដ៏​មាន​តម្លៃ​ផ្សេងៗ​របស់​ជាតិ​ខ្មែរ ព្រម​ទាំង​ចាប់​យក​អ្នក​ប្រាជ្ញ​រាជបណ្ឌិត កវី សិល្បករ​ជាច្រើន ព្រម​ទាំង​បដិមា​ព្រះគោ​ព្រះកែវ ជា​ទី​សក្ការៈ​របស់​ខ្មែរ និង​បាន​កៀរ​គ្រួសារ​ខ្មែរ​វាល់​សែន​នាក់ វាយ​បង្ខំ​យក​ទៅ​ស្រុក​សៀម ផង។
23	ចំណែក​ខាង​ព្រះ​មហិន្ទ​រាជា​ព្រះសត្ថា និង​ព្រះជ័យជេដ្ឋា ជា​ព្រះរាជបុត្រ​ដែល​ទ្រង់​ភៀស​ខ្លួន​ទៅ​ស្ទឹងត្រែង រួច​ទៅ​ប្រទេស​ឡាវឡានឆាង នោះ ទ្រង់​មាន​ជំងឺ​ចាញ់ ហើយ​ចូល​ទិវង្គត​ទាំង​ពីរ​ព្រះអង្គ​នៅ​ទីនោះ​ក្នុង​ឆ្នាំ​នោះ​ទៅ៕
***********
10	ព្រះបាទ​រាមា​ជើង​ព្រៃ​និង​ការ​វាយ​ដណ្ដើម​បន្ទាយ​លង្វែក​ពី​សៀម​មក​វិញ (ភាគ​៣៦)

11	ប្រទេស​សៀម បាន​ប្រើ​ល្បិច​បាច​ប្រាក់​ដួង​ចូល​ក្នុង​ព្រៃ​ឫស្សី​នៃ​បន្ទាយ​លង្វែក ដើម្បី​ខ្ចី​ដៃ​ខ្មែរ​អោយ​កាប់​បំផ្លាញ​ព្រៃ​ឫស្សី ដើម្បី​រើស​យក​ប្រាក់​ដួង​នោះ។ គឺ​ដោយសារ​មូលហេតុ​នេះ សៀម អាច​វាយ​លុក​ចូល​បន្ទាយ​លង្វែក​បាន​នៅ​គ្រិស្ដសករាជ​១៥៩៣។ ក៏ប៉ុន្តែ សៀម កាន់​កាប់​បន្ទាយ​នេះ​បាន​ប្រហែល​មួយ​ឆ្នាំ​ប៉ុណ្ណោះ។ ក្រោម​ការ​ដឹក​នាំ​របស់​ព្រះបាទ​រាមា​ជើង​ព្រៃ ខ្មែរ​ក៏​វាយ​ដណ្ដើម​បន្ទាយ​លង្វែក​មក​វិញ​បាន​នៅ​ឆ្នាំ​១៥៩៤។
12	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀប​រាប់​នូវ​ព្រឹត្តិការណ៍​នេះ​ជូន​លោក​អ្នក​នាង​ដូច​ត​ទៅ៖
13	ព្រះចៅ​នរេនសូរ​ស្ដេច​សៀម ក្រោយ​ពី​បាន​ជ័យជម្នះ​លើ​ខ្មែរ​ហើយ ក៏​ទ្រង់​តែង​តាំង​មហា​មន្ត្រី​សៀម និង​ពល​ទាហាន ២​ពាន់​នាក់ អោយ​នៅ​ក្នុង​ស្រុក​ឧដុង្គ ដើម្បី​ត្រួតត្រា​កិច្ចការ​ប្រទេស​ខ្មែរ។ ឯ​ព្រះអង្គ​ទ្រង់​នាំ​រេហ៍ពល​យាង​ត្រឡប់​ទៅ​ក្រុង​ឰយុធ្យា វិញ។ ពេល​នោះ សម្ដេច​ព្រះ​រាមាធិបតី​អុង នៅ​ខេត្ត​ជើងព្រៃ ដែល​អ្នក​ផង​និយម​ហៅ​ថា ព្រះបាទ​រាមា​ជើង​ព្រៃ ដែល​ជា​ព្រះ​ញាតិ​របស់​ព្រះ​មហិន្ទ​រាជា​ព្រះសត្ថា ទ្រង់​បាន​កេណ្ឌ​ទ័ព​ទៅ​វាយ​កម្ចាត់​ពួក​សៀម នៅ​ឧដុង្គ​នោះ​អោយ​បរាជ័យ ហើយ​ដក​ទ័ព​រត់​ត្រឡប់​ទៅ​ស្រុក​វិញ​អស់​ក្នុង​ឆ្នាំ​១៥៩៤ នៃ​គ្រិស្ដសករាជ។ បន្ទាប់​មក ព្រះអង្គ​ក៏​ទ្រង់​ឡើង​គ្រងរាជ្យ​នៅ​រាជធានី​ស្រីសន្ធរ ដោយ​មាន​ព្រះ​នាម​ក្នុង​រាជ្យ​ថា ព្រះ​រាមាធិបតី​បរម​រាជាធិរាជ។
14	ព្រះ​រាមាធិបតី​ព្រះរាម​ជើង​ព្រៃ ទ្រង់​គ្រងរាជ្យ​បាន​តែ​បី​ឆ្នាំ​ប៉ុណ្ណោះ ក្នុង​ខែ​មករា ឆ្នាំ​១៥៩៦ លោក វេឡូសូ ជា​ប្អូន​ថ្លៃ​ព្រះសត្ថា និង​ស្ម័គ្រ​បក្ខពួក ដែល​ឯកសារ​ខ្លះ​ថា​បាន​ទៅ​ស្រុក​កំណើត តែ​ឯកសារ​ខ្លះ​ថា ត្រូវ​បាន​ព្រះ​មហិន្ទ​រាជា​ព្រះសត្ថា បញ្ជា​អោយ​ទៅ​សុំ​ជំនួយ​ពី​លោក​ទេសាភិបាល​អេស្ប៉ាញ៉ុល នៅ​ហ្វីលីពីន បាន​ត្រឡប់​មក​ដល់​ប្រទេស​កម្ពុជា វិញ ដោយ​នាំ​ទាំង​កម្លាំង​ទ័ព​ជំនួយ​មួយ​ចំនួន​មក​ផង។ ពេល​មក​ដល់ វេឡូសូ ដឹង​ថា ក្រុង​លង្វែក បាន​ត្រូវ​វាយ​បែក​ដោយ​ទ័ព​សៀម រួច​ទៅ​ហើយ ហើយ​ព្រះ​មហិន្ទ​រាជា​ព្រះសត្ថា និង​ព្រះញាតិវង្ស​មួយ​ចំនួន ទ្រង់​បាន​ភៀស​ខ្លួន​ទៅ​ប្រទេស​លាវ ហើយ​មាន​ព្រះរាជា​ថ្មី គឺ​ព្រះ​រាមា​ជើង​ព្រៃ បាន​ឡើង​សោយរាជ្យ​នៅ​ប្រទេស​ខ្មែរ​ដូច្នោះ ក៏​មាន​ការ​អាក់អន់​ស្រពន់​ចិត្ត​ជា​ខ្លាំង។ គាប់​ជួន​ជា​ខែ​មេសា នៃ​ឆ្នាំ​នោះ​មាន​ជម្លោះ​រវាង​ពួក​ឈ្មួញ​ចិន និង​ពួក​ទាហាន​ជើង​ទឹក​អេស្ប៉ាញ៉ុល បាន​កើត​ឡើង ហើយ​ដែល​បាន​ធ្វើ​អោយ​ឈ្មួញ​ចិន ប្រមាណ ១០០​នាក់​ស្លាប់ រួច​ទំនិញ​ទាំងអស់​របស់​ចិន ត្រូវ​រឹប​អូស​នោះ លោក វេឡូសូ បាន​សុំ​អនុញ្ញាត​ពី​ព្រះ​រាមា​ជើង​ព្រៃ ដើម្បី​ចូល​គាល់ ហើយ​ស្រាយ​បំភ្លឺ​ព្រះអង្គ​អំពី​បុព្វហេតុ​ដែល​កើត​មាន​នោះ។ ប៉ុន្តែ​ព្រះ​រាមា​ជើង​ព្រៃ ទ្រង់​បាន​ដាក់​លក្ខខណ្ឌ​ថា ទាល់​តែ​ពួក​អេស្ប៉ាញ៉ុល សង​ទំនិញ​ទាំងអស់​ទៅ​ពួក​ចិន សិន ទើប​ព្រះអង្គ​អនុញ្ញាត​អោយ​ចូល​ជួប​បាន។ ដោយ​ហេតុ​នោះ លោក វេឡូសូ និង​លោក រ្វីស បាន​សម្រេច​ចិត្ត​ប្រើ​កម្លាំង​ទ័ព ដើម្បី​វាយ​លុក​ព្រះរាជវាំង​ស្រីសន្ធរ ហើយ​ធ្វើ​គត់​ព្រះ​រាមា​ជើង​ព្រៃ ក្នុង​ឆ្នាំ​នោះ​ទៅ។
15	ឯកសារ​ខ្លះ​ទៀត​ដូច​ព្រះរាជពង្សាវតារ​មហា​បុរស​ខ្មែរ បាន​អធិប្បាយ​ថា កាល​បើ​ត្រឡប់​មក​ដល់​ប្រទេស​ខ្មែរ​វិញ​ហើយ​ដឹង​ថា ព្រះ​មហិន្ទ​រាជា​ព្រះសត្ថា និង​ព្រះញាតិវង្ស​ទ្រង់​ភៀស​ព្រះអង្គ​ទៅ​ខេត្ត​ស្ទឹងត្រែង ហើយ​មាន​ស្ដេច​ថ្មី គឺ​ព្រះ​រាមា​ជើង​ព្រៃ ទ្រង់​ឡើង​សោយរាជ្យ​នៅ​រាជធានី​ស្រីសន្ធរ ដូច្នោះ លោក វេឡូសូ និង​ស្ម័គ្រ​បក្ខពួក បាន​ធ្វើ​ឧបាយកល​ជា​សុំ​ចូល​គាល់​ព្រះ​រាមា​ជើង​ព្រៃ ដោយ​នាំ​យក​កាំភ្លើង​វែង​មួយ​ចំនួន និង​កាំភ្លើង​ខ្លី​ក្រំមាស​យ៉ាង​ល្អ ដែល​ខ្លួន​ទើប​នឹង​បាន​មក យក​ទៅ​ថ្វាយ​ព្រះអង្គ ដើម្បី​សុំ​ជ្រក​ក្រោម​បុណ្យ​បារមី។ ព្រះ​រាមាធិបតី​ព្រះ​រាមា​ជើង​ព្រៃ មិន​បាន​ជ្រាប​ពី​ឧបាយកល​នេះ ក៏​ទ្រង់​អនុញ្ញាត​អោយ​ចូល​គាល់​តាម​សំណើ។ លោក វេឡូសូ យក​កាំភ្លើង​វែង​របស់​ខ្លួន ២៤​ដើម​ដាក់​ក្នុង​ហិប អោយ​ទាហាន​អេស្ប៉ាញ៉ុល សែង​ជា ១២​ស្នែង​ចូល​ទៅ ហើយ​កាំភ្លើង​ខ្លី​ក្រំមាស​នោះ លោក វេឡូសូ កាន់​ចូល​ទៅ​ដោយ​ខ្លួន​ឯង។ ដល់​មុខ​ព្រះភ័ក្ត្រ​ព្រះរាជា​ហើយ ក៏​លុត​ជង្គង់​ថ្វាយ​កាំភ្លើង​ក្រំមាស​នោះ ដោយ​ហុច​ខាង​ស្វៃកាំភ្លើង​ទៅ​មុន។ លុះ​ព្រះ​រាជា​លូក​ព្រះហស្ដ​មក​ទទួល​យក​កាំភ្លើង​នោះ វេឡូសូ ក៏​ក្រឡាស់​ថ្វាយ​ខាង​ត្រែ​កាំភ្លើង​រួច​គាស់​កៃ គ្រាប់​កាំភ្លើង​ផ្ទុះ​ឡើង​ត្រូវ​ព្រះ​រាមា​ជើង​ព្រៃ សុគត​ទៅ។
16	ព្រះ​រាមា​ជើង​ព្រៃ ទ្រង់​ឡើង​គ្រងរាជ្យ​នៅ​ឆ្នាំ​១៥៩៤ ហើយ​ទ្រង់​សុគត​ដោយ​គ្រាប់​កាំភ្លើង​របស់​អេស្ប៉ាញ៉ុល នៅ​ឆ្នាំ​១៥៩៦ នៃ​គ្រិស្ដសករាជ នៅ​រាជធានី​ស្រីសន្ធរ៕
***********
10	ព្រះ​បរម​រាជា​រាមាធិបតី​ពញាតន់ និង​ឥទ្ធិពល​សាសនា​គ្រិស្ដ (ភាគ​៣៧)

11	នៅ​ចុង​សតវត្ស​ទី​១៦ ដោយ​ត្រូវ​ការ​ជំនួយ​ផ្នែក​សឹក​ពី​ពួក​អេស្ប៉ាញ ដើម្បី​ទប់ទល់​នឹង​ការ​ឈ្លាន​ពាន​របស់​ថៃ ព្រះបាទ​ពញាតន់ ទ្រង់​បាន​យល់ព្រម​ឲ្យ​ពួក​នេះ​បញ្ជូន​អ្នក​ផ្សាយ​សាសនា​គ្រិស្ត មក​ជួយ​បំបួស​រាស្ត្រ​ខ្មែរ​ឲ្យ​កាន់​សាសនា​នេះ​ផង។
12	ក៏ប៉ុន្តែ ក្រុម​អ្នក​បំបួស​ដែល​គេ​បញ្ជូន​តាម​កប៉ាល់​ពី​ប្រទេស​ហ្វីលីពីន ត្រូវ​ខ្យល់​ព្យុះ​បោក​បក់​ធ្វើ​ឲ្យ​វង្វេង​ផ្លូវ​មិន​បាន​មក​ដល់​កម្ពុជា ឡើយ។ ដូច្នេះ​ហើយ បាន​ជា​កម្ពុជា មិន​បាន​ទទួល​ឥទ្ធិពល​សាសនា​គ្រិស្ត​ទូលំទូលាយ​ដូច​ដែល​គេ​ប៉ុនប៉ង​នោះ​ឡើយ។
13	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀបរាប់​ជូន​នូវ​ប្រវត្តិសាស្ត្រ​ខ្មែរ ក្នុង​រាជ្យ​ព្រះ​បរម​រាជា​រាមាធិបតី​ពញាតន់ ដូច​ត​ទៅ៖
14	ក្រោយ​ពី​ធ្វើ​គត់​ព្រះ​រាមា​ជើង​ព្រៃ បាន​ហើយ វេឡូសូ និង​ស្ម័គ្រ​ពួក​បាន​ធ្វើ​ដំណើរ​ទៅ​តាម​រក​ព្រះ​មហិន្ទ​រាជា​ព្រះសត្ថា និង​ព្រះញាតិវង្ស​របស់​ព្រះអង្គ។ ដោយ​ព្រះសត្ថា ក៏​សុគត ហើយ​ព្រះ​ជ័យ​ជេដ្ឋា ជា​ព្រះរាជបុត្រ​ច្បង​ក៏​សុគត​ទៅ​ទៀត វេឡូសូ ក៏​យាង​ព្រះអង្គ​តន់ ដែល​ជា​ព្រះរាជបុត្រ​កណ្ដាល​របស់​ព្រះ​មហិន្ទ​រាជា​ព្រះសត្ថា នោះ ពី​ទីក្រុង​វៀងច័ន្ទ ប្រទេស​ឡាវឡានឆាង អោយ​មក​សោយរាជ្យ​នៅ​ស្រីសន្ធរ ដោយ​មាន​ព្រះ​នាម​ក្នុង​រាជ្យ​ថា ព្រះបាទ​សម្ដេច​ព្រះរាជឱង្ការ​បរម​រាមាធិបតី។
15	ព្រះ​បរម​រាមាធិបតី​ពញាតន់ ទ្រង់​ត្រេកអរ​ណាស់​នឹង​បាន​ទទួល​រាជ្យសម្បត្តិ​នេះ។ ដើម្បី​ជា​កិច្ច​តប​ស្នង​សង​គុណ​ចំពោះ លោក វេឡូសូ និង​លោក រ្វីស ដែល​បាន​ជួយ​ព្រះអង្គ​នោះ ព្រះអង្គ​ទ្រង់​បាន​តែង​តាំង លោក វេឡូសូ ឲ្យ​ឡើង​ជា​ស្ដេចត្រាញ់​ខេត្ត​ត្បូងឃ្មុំ ឯកសារ​ខ្លះ​ថា​បាណាម បាភ្នំ ហើយ​តែង​តាំង លោក រ្វីស ឲ្យ​ជា​ស្ដេចត្រាញ់​នៅ​ខេត្ត​ទ្រាំង។
16	ដោយសារ​មាន​ការ​មិន​សប្បាយ​ចិត្ត​នឹង​ព្រះរាជា​ពញាតន់ ដែល​ទ្រង់​លើក​ជន​បរទេស​ឲ្យ​ធ្វើ​ជា​អ្នក​ត្រួតត្រា​លើ​ប្រជារាស្ត្រ​ខ្លួន​ដូច្នោះ ពួក​ចាម​ជ្វា នៅ​ខេត្ត​ត្បូងឃ្មុំ ក្រោម​ការ​ដឹក​នាំ​របស់ ប៉ោរ៉ាក់ និង​លាក់ស្មើណា ក៏​បាន​បះបោរ​ឡើង។ ប៉ុន្តែ​ព្រះ​រាមាធិបតី​ពញាតន់ បាន​បញ្ជា​ឲ្យ លោក វេឡូសូ និង​លោក រ្វីស វាយ​បង្ក្រាប​ឲ្យ​រាប​ទាប​ទៅ​វិញ​បាន។ ឯកសារ​ខ្លះ​បញ្ជាក់​ថា ព្រះ​រាមាធិបតី​ពញាតន់ ក៏​ទ្រង់​មាន​ព្រះទ័យ​ដូច​ព្រះ​មហិន្ទ​រាជា​ព្រះសត្ថា ជា​បិតា​ព្រះអង្គ​ដូច្នោះ​ដែរ គឺ​ថា​ដើម្បី​ពង្រឹង​អំណាច​របស់​ព្រះអង្គ និង​ការ​ចង់​គេច​ឲ្យ​ផុត​ពី​ការ​គាប​សង្កត់​របស់​សៀម ផង ព្រះអង្គ​បាន​ខិតខំ​ផ្ញើ​សារ​លិខិត​ទៅ​ទាក់ទង​ជាមួយ​ពួក​អេស្ប៉ាញ៉ុល នៅ​ទីក្រុង​ម៉ានីល ដើម្បី​ឲ្យ​ជួយ​បញ្ជូន​កម្លាំង​ទ័ព និង​អ្នក​ផ្សាយ​សាសនា​គ្រិស្ត​មក​កម្ពុជា ដោយ​ទ្រង់​សន្យា​ថា​នឹង​ជួយ​សង់​ព្រះវិហារ​គ្រិស្ត និង​ទ្រង់​អនុញ្ញាត​ឲ្យ​ជនជាតិ​ខ្មែរ​ចូល​សាសនា​គ្រិស្ត​តាម​ជំនឿ​របស់​ខ្លួន​ផង។
17	ប៉ុន្តែ​ការ​ខំ​ប្រឹងប្រែង​ធ្វើ​ទំនាក់ទំនង​របស់​ព្រះអង្គ​នោះ មិន​បាន​លទ្ធផល​ល្អ​ទេ ពិត​មែន​តែ​គេ​ឃើញ​បព្វជិត​គ្រិស្ត​សាសនា​ខ្លះ​បាន​មក​ដល់​កម្ពុជា តែ​ពួក​នេះ​ឋិត​ក្នុង​ភាព​មិន​សូវ​នឹងនរ​ឡើយ។ ម៉្យាង​ទៀត ថ្វី​ត្បិត​តែ​នៅ​ឆ្នាំ​១៥៩៨ លោក ល្វីស ប៉េរេ ដាស្មារីណា (Luis Perez Dasmarinas) បាន​ខំ​ដឹក​នាំ​ទាហាន​អេស្ប៉ាញ៉ុល ចំនួន ២០០​នាក់ និង​អ្នក​ផ្សាយ​សាសនា​មួយ​ចំនួន​ធ្វើ​ដំណើរ​តាម​នាវា​តម្រង់​មក​កម្ពុជា តាម​ការ​ស្នើសុំ​ក្តី តែ​ជា​អកុសល នាវា​នោះ​ត្រូវ​វង្វេង​ផ្លូវ​ដោយ​ប៉ះ​នឹង​មហា​ព្យុះ​សង្ឃរា​បក់​បោក​ឲ្យ​ទៅ​ទើរ​នៅ​ជិត​ខេត្ត​កង់តុង ប្រទេស​ចិន ឯណោះ​ទៅ​វិញ។ ឯ​ជន​ដែល​នៅ​រស់​រាន​មាន​ជីវិត ត្រូវ​ត្រឡប់​ទៅ​ក្រុង​ម៉ានីល វិញ​តាម​ម៉ាកាវ (Macao) ដោយ​មិន​ទាំង​បាន​ឃើញ​ឆ្នេរ​សមុទ្រ​របស់​ខ្មែរ​ផង។
18	ក្រោយ​នោះ កប៉ាល់​មួយ​ដែល​មាន​បេសកកម្ម​ស្វែងរក​ជន​រងគ្រោះ​ដែល​ដឹក​នាំ​ទាហាន និង​បព្វជិត​ខ្លះ បាន​មក​ដល់​ទន្លេ​ចតុមុខ​នៅ​គ្រិស្ដសករាជ​១៥៩៩។ ពេល​នោះ ជម្លោះ​មួយ​បាន​កើត​មាន​ឡើង​រវាង​ពួក​នាវិក​អេស្ប៉ាញ៉ុល និង​ពួក​ជ្វា។ ព្រះរាជា​ទ្រង់​បញ្ជា​ឲ្យ លោក វេឡូសូ និង​លោក រ្វីស ដែល​ធ្លាប់​បាន​ទទួល​ជ័យជម្នះ​ម្តង​ហើយ​លើ​ការ​បះបោរ​របស់​ចាម​ជ្វា នោះ ទៅ​ធ្វើ​អន្តរាគមន៍។ ប៉ុន្តែ​លើក​នេះ លោក​ទាំង​ពីរ​ត្រូវ​ពួក​បះបោរ​សម្លាប់​បាន​ទាំង​ពីរ​នាក់ នៅ​ក្នុង​សមរភូមិ​ចតុមុខ​នោះ​ទៅ។
19	ព្រះ​រាមាធិបតី​ពញាតន់ ទ្រង់​បាន​ជ្រាប​ដំណឹង​នេះ ទ្រង់​ពិរោធ​ណាស់ ក៏​ទ្រង់​បាន​លើក​ទ័ព​ផ្ទាល់​ព្រះអង្គ​ចូល​ទៅ​សមរភូមិ ដើម្បី​សង​សឹក​ឲ្យ​អ្នក​ទាំង​ពីរ។ តែ​ទី​បំផុត ព្រះអង្គ​ក៏​ត្រូវ​ពួក​បះបោរ​វាយ​លុក ហើយ​ធ្វើ​គត់​ព្រះអង្គ​បាន​ទៅ​ទៀត​នៅ​ក្នុង​សមរភូមិ​នោះ ក្នុង​ព្រះជន្ម ២១​ព្រះវស្សា​នោះ​ទៅ។ ឯកសារ​ដទៃ​ទៀត បាន​រៀបរាប់​ពី​ការ​សុគត​របស់​ព្រះ​រាមាធិបតី​ពញាតន់ នេះ​ផ្សេង​ទៅ​វិញ។
20	ឯកសារ​ព្រះរាជពង្សាវតារ​មហា​បុរស​ខ្មែរ បាន​អធិប្បាយ​ថា ព្រះ​រាមាធិបតី​ពញាតន់ ជា​ស្ដេច​មិន​សូវ​យក​ព្រះទ័យ​ទុក​ដាក់​នឹង​កិច្ចការ​ផែន​ដី​ទេ ទ្រង់​បណ្តែតបណ្តោយ​តាម​តែ​សម្ដី​ពួក​មន្ត្រី​ដែល​ចូល​ចិត្ត​បំផ្លើស​បញ្ជោរ​បញ្ចើចបញ្ចើ។ ពេល​ដែល​មាន​ការ​បះបោរ​របស់​ពួក​ចាម​ជ្វា ខេត្ត​ត្បូងឃ្មុំ នោះ ព្រះអង្គ​ទ្រង់​បាន​បញ្ជា​ទ័ព​ឲ្យ​ទៅ​វាយ​បង្ក្រាប។ តែ​ក្រោយ​មក ប៉ោរ៉ាក់ និង​លាក់ស្មើណា ដែល​ជា​អ្នក​ដឹក​នាំ​ការ​បះបោរ​នោះ បាន​ប្រើ​កលឧបាយ​ធ្វើ​ជា​សុំ​ចុះ​ចូល​ដោយ​លិខិត​សុំ​សារភាព​ទោស​នឹង​ព្រះអង្គ។ ព្រះអង្គ​ទ្រង់​យល់ព្រម។ ប៉ោរ៉ាក់ និង​លាក់ស្មើណា បាន​បញ្ជា​ឲ្យ​សង់​ព្រះពន្លា​យ៉ាង​ល្អ​ប្រណិត​ចំនួន ១៥​ខ្នង​នៅ​ពោធិ៍​ជើង​ខាល ដើម្បី​ទទួល​ព្រះរាជា និង​ជា​ទីកន្លែង​សម្រាប់​នាំ​ពួក​ចាម​ជ្វា ជា​អ្នក​បះបោរ​ទាំងអស់ មក​ក្រាប​គាល់​លន់​តួ​ទោស​ចំពោះ​ព្រះ​ភ័ក្ត្រ​ព្រះរាជា​ផង។
21	នៅ​ក្នុង​កម្មវិធី​សារភាព​ទោស​កំហុស​នេះ គេ​មាន​រៀបចំ​ពិធី​ជប់លៀង​មួយ​យ៉ាង​ធំ ព្រម​ដោយ​មហោស្រព​ល្បែង​របាំ​ច្រើន​ប្រភេទ​យ៉ាង​គគ្រឹកគគ្រេង​ផង។ ពេល​ដែល​សង្កេត​ឃើញ​ថា កងទ័ព​ព្រះរាជា​ជាច្រើន​ផឹក​ស្រា​ស្រវឹង​ងប់ងុល​ហើយ ហើយ​មួយ​ចំនួន​ធំ​ទៀត​កំពុង​តែ​ជក់​ចិត្ត​ដើរ​មើល​ល្បែង​របាំ​ភ្លេច​ខ្លួន​ក្នុង​ពិធី​បុណ្យ​នោះ ប៉ោរ៉ាក់ និង​លាក់ស្មើណា ក៏​ឲ្យ​សញ្ញា​ជា​បញ្ជា​ដល់​បក្ខពួក​របស់​ខ្លួន វាយ​លុក​ធ្វើ​គត់​ព្រះ​បរម​រាជា​រាមាធិបតី​ពញាតន់ សុគត​ក្នុង​ព្រះពន្លា​ពោធិ៍​ជើង​ខាល ក្នុង​ឱកាស​នោះ​ទៅ។ ឯ ប៉ោរ៉ាក់ និង​លាក់ស្មើណា ក៏​ត្រូវ​ស្លាប់​ដោយ​ស្នាដៃ​រាជ​អង្គរក្ស​របស់​ព្រះអង្គ​ក្នុង​ពេល​ជាមួយ​គ្នា​នោះ​ដែរ៕
***********
10	ព្រះរាជា​ពីរ​អង្គ​ដែល​មិន​សូវ​គិតគូរ​កិច្ចការ​ផែនដី​ក្រោយ​សម័យ​លង្វែក (ភាគ​៣៨)

11	ព្រះរាជា​ខ្មែរ​មួយ​ចំនួន​ដែល​សោយរាជ្យ​ក្រោយ​សម័យ​លង្វែក មិន​សូវ​គិតគូរ​ពី​កិច្ចការ​ផែនដី និង​សុខ​ទុក្ខ​របស់​រាស្ត្រ​ប្រជា​ទេ។ ព្រះ​បរម​រាជា​រាមាធិបតី​ពញា​អន ដែល​គ្រងរាជ្យ​ពី​ឆ្នាំ​១៥៩៩ ដល់​ឆ្នាំ​១៦០០ ជាដើម គ្រាន់​តែ​ឡើង​សោយរាជ្យ​បាន​ពីរ​ឆ្នាំ ក៏​ទៅ​ចាប់​ពង្រត់​ប្រពន្ធ​មេ​ស្រុក រួច​ធ្វើ​បាប​នាង​រហូត​បាត់​បង់​ជីវិត។
12	ព្រះរាជា​សោយរាជ្យ​បន្ទាប់ គឺ​សម្ដេច​ព្រះ​កែវហ្វា​ពញា​ញោម ក៏​សព្វ​ព្រះទ័យ​តែ​នឹង​បណ្ដើរ​ឆ្កែ ដេញ​សត្វ និង​នាំ​ក្រុម​មន្ត្រី​ខិលខូច​បៀតបៀន​កូន​ប្រពន្ធ​អ្នក​ដទៃ។
13	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀបរាប់​ជូន​នូវ​ប្រវត្តិសាស្ត្រ​ខ្មែរ​នា​ដំណាក់​កាល​នេះ​ដូច​ត​ទៅ៖
14	ក្រោយ​ពី​ពេល​ដែល​ព្រះ​បរម​រាជា​រាមាធិបតី​ពញា​តន់ ជា​ក្មួយ ទ្រង់​សុគត​ដោយសារ​ការ​វាយ​លុក​របស់​ពួក​ចាម​ជ្វា បះបោរ​នោះ​មក ព្រះរាជវង្សានុវង្ស​ព្រះរាជា គណៈសង្ឃ ព្រាហ្មណ៍​បុរោហិត នាម៉ឺន​សព្វ​មុខ​មន្ត្រី បាន​យាង​ពញា​អន ជា​បុត្រា​ពៅ​របស់​ព្រះ​បរមិន្ធរ​រាជា និង​ត្រូវ​ជា​ព្រះអនុជ​របស់​ព្រះ​មហិន្ទ​រាជា​ព្រះសត្ថា និង​ព្រះ​ឧបយោរាជ​ស្រីសុរិយោពណ៌ ឲ្យ​ឡើង​សោយរាជ្យ​ស្នង​នៅ​រាជធានី​ស្រីសន្ធរ ដោយ​មាន​ព្រះ​នាម​ក្នុង​រាជ្យ​ថា ព្រះបាទ​សម្ដេច​ព្រះរាជឱង្ការ​ព្រះ​បរម​រាជា​រាមាធិបតី។
15	នៅ​ដើម​រាជ្យ​របស់​ព្រះអង្គ ព្រះ​បរម​រាជា​រាមាធិបតី​ពញា​អន បាន​ដឹក​នាំ​ទ័ព​វាយ​បង្ក្រាប​ចលនា​បះបោរ ដែល​មាន​សេសសល់​បន្ត​ពី​រាជ្យ​មុន​មក ឲ្យ​ស្ងប់ស្ងាត់​រៀបរយ​ដូច​ប្រក្រតី​ឡើង​វិញ។ ព្រះអង្គ​មាន​ព្រះទ័យ​មិន​ខុស​អ្វី​ពី​ព្រះមហាក្សត្រ​មួយ​ចំនួន ដែល​សោយរាជ្យ​មុន​ព្រះអង្គ​ឡើយ។ ព្រះអង្គ​ទ្រង់​ខិតខំ​ធ្វើ​ទំនាក់ទំនង​ជាមួយ​ពួក​អឺរ៉ុប ដោយ​អំពាវនាវ​ឲ្យ​អ្នក​ផ្សាយ​សាសនា​គ្រិស្ត​ចូល​មក​ក្នុង​ប្រទេស​ព្រះអង្គ និង​ស្វែងរក​កម្លាំង​ទ័ព​មក​ជួយ​ការពារ​នគរ​ពី​ការ​យាយី​របស់​ប្រទេស​ជិត​ខាង។
16	ឯកសារ​ព្រះរាជពង្សាវតារ​បាន​បញ្ជាក់​ថា ព្រះ​រាមាធិបតី​ពញា​អន នេះ ជា​ស្ដេច​ពុំ​សូវ​កាន់​យុត្តិធម៌​ទេ ទាំង​តម្រិះ​ប្រាជ្ញា​សោត ក៏​មិន​បាន​ជ្រៅជ្រះ​ដែរ។
17	ក្នុង​ពេល​ដែល​ទ្រង់​ឡើង​សោយរាជ្យ​បាន​ពីរ​ឆ្នាំ​នៅ​រាជធានី​ស្រីសន្ធរ នោះ ព្រះ​រាមាធិបតី​ពញា​តន់ ទ្រង់​ជិះ​សេះ​នាំ​សេនា​ទាហាន​យាង​ប្រពាត​ព្រៃ។ លុះ​បាន​ទៅ​ដល់​ភូមិ​ព្រែក​តាមាក់ ព្រះអង្គ​បាន​ទត​ឃើញ​ប្រពន្ធ​របស់​មេ​ស្រុក​ភូមិ​ព្រែក​តាមាក់ ដែល​មាន​ឈ្មោះ​ថា ពញាថី មាន​រូបរាង​ស្អាត ក៏​កើត​ព្រះទ័យ​ស្រឡាញ់​ប្រពន្ធ​ពញាថី នោះ​ជា​ខ្លាំង។ ព្រះអង្គ​ទ្រង់​បញ្ជា​សេនា​អាមាត្យ ឲ្យ​ចាប់​នាង​ដោយ​បង្ខំ​នាំ​យក​ទៅ​ព្រះរាជវាំង​ស្រីសន្ធរ។ ដោយសារ​នាង​មាន​ភក្តី​ភាព​ស្មោះត្រង់​នឹង​ប្ដី​នាង មិន​ព្រម​ផិត​ក្បត់​តាម​ការ​គំរាម​របស់​ព្រះរាជា​នោះ នាង​ត្រូវ​ទទួល​ទារុណកម្ម​រហូត​បាត់​បង់​ជីវិត​ក្នុង​ព្រះរាជវាំង​ស្រីសន្ធរ នោះ​ទៅ។
18	ដោយ​មាន​កំហឹង​យ៉ាង​ខ្លាំង​ចំពោះ​អំពើ​ជិះ​ជាន់​អមនុស្សធម៌​របស់​ព្រះ​រាមាធិបតី​ពញា​អន នេះ និង​ដើម្បី​សងសឹក​ជួស​ភរិយា​ជា​ទី​ស្រឡាញ់​របស់​ខ្លួន​ផង ពញាថី ក៏​បាន​រត់​ទៅ​ពឹង​បុណ្យ​សម្ដេច​ព្រះរាម​កែវ​ព្រះភ្លើង ដែល​មាន​ទីតាំង​នៅ​ភ្នំពេញ​ត្រង់​ភូមិ​មួយ​តាម​ដង​ទន្លេ​បាសាក់ ត្រង់​ចន្លោះ​វត្ត​ស្វាយពពែ និង​វត្ត​ថាន់ សព្វថ្ងៃ​នេះ ឲ្យ​ជួយ​យក​អសារ។
19	ឆ្លៀត​ឱកាស​បុណ្យ​ចម្រើន​ព្រះជន្ម​វស្សា​ព្រះមហាក្សត្រ​ព្រះ​បរម​រាជា​រាមាធិបតី​ពញា​អន នោះ ពិសេស​ក្នុង​ពេល​យប់​ដែល​ស្ដេច​ផែនដី​អង្គ​នេះ​ត្រូវ​យាង​ចេញ​អុជ​កាំជ្រួច​រន្ទ្រា​ផ្ទាល់​ព្រះហស្ដ​ព្រះអង្គ​នោះ ព្រះរាម​កែវ​ព្រះភ្លើង និង​ទ័ព​របស់​ខ្លួន ដែល​បាន​ទៅ​បង្កប់​ក្នុង​ពិធី​បុណ្យ​នោះ​ដែរ ក៏​វាយ​លុក​ធ្វើ​គត់​ពញា​អន ឲ្យ​សុគត​ក្នុង​ពិធី​បុណ្យ​ចម្រើន​ព្រះជន្ម​ក្នុង​ឆ្នាំ​១៦០០ នៃ​គ្រិស្ដសករាជ​នោះ​ទៅ។
20	ក្រោយ​ពី​ព្រះ​បរម​រាជា​រាមាធិបតី​ពញា​អន ដែល​បាន​រំលោភ​លើ​ភរិយា​ពញាថី ជា​មេ​ស្រុក​ព្រែក​តាមាក់ រួច​ត្រូវ​ព្រះរាម​កែវ​ព្រះភ្លើង និង​ស្ម័គ្រ​បក្ខពួក​វាយ​លុក​សុគត​ទៅ ព្រះរាជវង្សានុវង្ស​ព្រះរាជា គណៈ​សង្ឃ ព្រាហ្មណ៍​បុរោហិត នាម៉ឺន​សព្វ​មុខ​មន្ត្រី ពិសេស​គឺ​ព្រះ​ទេវី​ក្សត្រី ដែល​ជា​ព្រះ​រាជបុត្រី​របស់​ព្រះចន្ទ​រាជា ហើយ​ត្រូវ​ជា​ព្រះ​អយ្យកា គឺ​ជីដូន ក៏​ថ្វាយ​រាជ្យ​សម្បត្តិ​ទៅ​ពញា​ញោម ជា​ព្រះរាជបុត្រ​ពៅ​របស់​ព្រះ​មហិន្ទ​រាជា​ព្រះសត្ថា ឲ្យ​សោយរាជ្យ​ស្នង​នៅ​រាជធានី​ស្រីសន្ធរ ដដែល ដោយ​មាន​ព្រះនាម​ក្នុង​រាជ្យ​ថា សម្ដេច​ព្រះ​កែវ​ហ្វាពញាញោម។ ដល់​ឆ្នាំ​១៦០១ ព្រះអង្គ​បាន​លើក​រាជធានី​ពី​ស្រីសន្ធរ មក​តាំង​នៅ​ចតុមុខ គឺ​ភ្នំពេញ​វិញ។
21	សម្ដេច​ព្រះ​កែវ​ហ្វាពញាញោម នេះ ក៏ដូចជា​ស្ដេច​ខ្មែរ​ពីរ​បី​អង្គ​ដែល​សោយរាជ្យ​មុន​ព្រះអង្គ​ដូច្នោះ​ដែរ គឺ​មិន​សូវ​យក​ព្រះទ័យ​ទុក​ដាក់​នឹង​កិច្ចការ​ប្រទេស​ជាតិ ឬ​សុខ​ទុក្ខ​របស់​រាស្ត្រ​ព្រះអង្គ​ឡើយ។
22	ឯកសារ​ព្រះរាជពង្សាវតារ​មហា​បុរស​ខ្មែរ​ថា ព្រះអង្គ​ពុំ​សូវ​យក​ព្រះទ័យ​ទុក​ដាក់​នឹង​កិច្ចការ​ផែនដី​ឡើយ គឺ​ទ្រង់​សព្វ​ព្រះទ័យ​តែ​នឹង​បណ្ដើរ​ឆ្កែ គង់​សេះ ដេញ​សត្វ ចាក់​ជង់​បង្កាត់ ទាក់​ក្រួច ទាក់​ទទា មាន់​ព្រៃ និង​លលក​ជា​ធម្មតា។ ទ្រង់​នាំ​ក្រុម​បណ្ដា​ជា​ខ្ញុំ​ប្រពាត​ព្រៃ បៀតបៀន​កូន​ប្រពន្ធ​មន្ត្រី​រាស្ត្រ​ជានិច្ចកាល។ អាស្រ័យ​ដោយ​អំពើ​មិន​ល្អ​នេះ​ហើយ ទើប​កើត​មាន​សេចក្តី​ក្តៅ​ក្រហាយ​ក្នុង​ព្រះ​នគរ​ជា​ខ្លាំង​ណាស់។ កើត​មាន​ចោរ​លួច​ចោរ​ប្លន់​មនុស្ស​ចាប់​គ្នា​លក់​ក្នុង​ព្រះ​នគរ​ដូច​សត្វ​តិរច្ឆាន។
23	ដោយ​អស់​សង្ឃឹម​ថា​នឹង​ស្វែងរក​បាន​ព្រះរាជា ដែល​ទ្រង់​ប្រកប​ដោយ​ទសពិធរាជធម៌ គិត​ពី​វាសនា​ប្រទេស​ជាតិ និង​យក​ព្រះទ័យ​ទុក​ដាក់​នឹង​ទុក្ខ​សោក​របស់​ប្រជារាស្ត្រ ព្រះ​ទេវី​ក្សត្រី ដែល​ត្រូវ​ជា​ព្រះ​មាតុច្ឆា គឺ​ម្តាយ​មីង ក៏​ជំនុំ​អស់​នាម៉ឺន​សព្វ​មុខ​មន្ត្រី​ព្រះរាជា​គណៈ​សង្ឃ ធ្វើ​សារ​លិខិត​ទៅ​ថ្វាយ​ព្រះចៅ​សៀម គឺ​ព្រះ​ពុទ្ធិ​ចៅ​នរេនសូរ សុំ​ឲ្យ​ព្រះ​សុរិយោពណ៌ ជា​ក្មួយ ដែល​ព្រះ​ចៅ​សៀម ទ្រង់​ចាប់​យក​ទៅ​កាល​សៀម វាយ​បែក​ក្រុង​លង្វែក នៅ​ឆ្នាំ​១៥៩៣ នោះ ឲ្យ​បាន​វិល​ត្រឡប់​មក​ប្រទេស​វិញ ដើម្បី​សោយរាជ្យ​សម្បត្តិ​ក្នុង​ព្រះ​នគរ និង​អាល​ឲ្យ​សមណៈ​ជា​ព្រាហ្មណ៍​នាម៉ឺន​សព្វ​មុខ​មន្ត្រី និង​រាស្ត្រ​ប្រជា​បាន​សុខ​សាន្ត​ត​ទៅ។
24	ព្រះ​នរេនសូរ ព្រះ​ចៅ​សៀម ក៏​ទ្រង់​យល់​ព្រម​អនុញ្ញាត​ឲ្យ​ព្រះ​ស្រីសុរិយោពណ៌ ត្រឡប់​មក​ប្រទេស​កម្ពុជា វិញ​តាម​ការ​ស្នើសុំ។ ប៉ុន្តែ​ទ្រង់​បង្ខាំង​ទុក​ព្រះរាជបុត្រ​ច្បង​របស់​ព្រះអង្គ​នាម​ជ័យជេដ្ឋា ឲ្យ​គង់​នៅ​ស្រុក​សៀម នោះ​ត​ទៅ​ទៀត​សិន។
25	ដោយ​មាន​ការ​ឧបត្ថម្ភ​គាំទ្រ​ពី​ទ័ព​ព្រះ​ចៅ​នរេនសូរ ស្ដេច​សៀម ផង ព្រះ​ស្រីសុរិយោពណ៌ ទ្រង់​យាង​មក​ដល់​ស្រុក​ខ្មែរ​ក្នុង​ឆ្នាំ​១៦០១។ ឯ​ឯកសារ​ខ្លះ​ថា ឆ្នាំ​១៦០៣ នៃ​គ្រិស្ដសករាជ។
26	ចំណែក​ព្រះ​កែវ​ហ្វាពញាញោម ដែល​ត្រូវ​ដក​ចេញ​ពី​រាជបល្ល័ង្ក មាន​ការ​កើត​ទុក្ខ​មិន​សុខ​ចិត្ត ក៏​នាំ​ពួក​មន្ត្រី​ឡែឡ​របស់​ខ្លួន​ទៅ​បំបះ​បក្ខពួក​បាន​មួយ​ចំនួន ក្រោក​បះបោរ​ប្រឆាំង​ច្បាំង​នឹង​ព្រះ​ស្រីសុរិយោពណ៌ ជា​ឪពុកមា។ តែ​ទីបំផុត ព្រះ​ចៅ​ហ្វា​ពញាញោម ក៏​ត្រូវ​កងទ័ព​ខាង​ព្រះ​ស្រីសុរិយោពណ៌ ចាប់​បាន ហើយ​ធ្វើ​គត់​ព្រះអង្គ​ទៅ​នៅ​ឆ្នាំ​១៦០៣ នៃ​គ្រិស្តសករាជ៕
***********
10	ព្រះបាទ​ស្រីសុរិយោពណ៌​ផ្លាស់ប្ដូរ​យុទ្ធវិធី​រក​ជំនួយ​បរទេស​ការពារ​ព្រះ​នគរ (ភាគ​៣៩)

11	នៅ​ដើម​សតវត្ស​ទី​១៧ ព្រះរាជា​ខ្មែរ​មួយ​អង្គ គឺ​ព្រះបាទ​ស្រីសុរិយោពណ៌ ទ្រង់​ផ្លាស់ប្ដូរ​យុទ្ធវិធី​ក្នុង​ការ​ស្វែងរក​ជំនួយ​បរទេស​មក​ការពារ​ព្រះ​នគរ ពី​ការ​ឈ្លាន​ពាន​ពី​សំណាក់​ប្រទេស​ជិត​ខាង។ ប្រហែល​ជា​ព្រះអង្គ​ឈ្វេង​យល់​ថា ការ​ពឹងពាក់​ពួក​អឺរ៉ុប មិន​បាន​លទ្ធផល​គាប់​ប្រសើរ​នោះ​ហើយ ទើប​ព្រះអង្គ​ងាក​មក​ចង​ស្ពាន​មេត្រី​ជាមួយ​ប្រទេស​ជិត​ខាង​វិញ។ គឺ​ព្រះបាទ​ស្រីសុរិយោពណ៌ នេះ​ហើយ​ដែល​បាន​ស្តី​ដណ្ដឹង​បុត្រី​ព្រះចៅ​យួន ក្រុង​វ៉េ មក​ឲ្យ​ធ្វើ​ជា​ព្រះអគ្គមហេសី​របស់​បុត្រា​ច្បង​របស់​ព្រះអង្គ។
12	លោក ជុន ច័ន្ទបុត្រ សូម​រៀបរាប់​ជូន​លោក​អ្នក​នាង​ពី​ប្រវត្តិសាស្ត្រ​ខ្មែរ​នា​ដំណាក់​កាល​នេះ​ដូច​ត​ទៅ៖
13	គ.១៥ 
14	 និង​ការ​រៀបចំ​ឲ្យ​ប្រទេស​កម្ពុជា បាន​ស្ងប់ស្ងៀម​ឡើង​វិញ​ក្រោយ​ពី​បាន​យាង​វិល​ត្រឡប់​មក​ដល់​មាតុភូមិ​កម្ពុជា វិញ ហើយ​ព្រះ​ស្រីសុរិយោពណ៌ បាន​ឡើង​សោយរាជ្យ​នៅ​កម្ពុជា ក្នុង​ឆ្នាំ​១៦០៣ នៃ​គ្រិស្ដសករាជ​នៅ​ព្រះរាជវាំង​កោះស្លាកែត ស្រុក​ល្វាឯម ឬ​ស្រុក​ព្រៃល្វាផ្អែម ដោយ​មាន​ព្រះនាម​ក្នុង​រាជ្យ​ថា សម្ដេច​ព្រះរាជឱង្ការ​ព្រះ​ស្រីសុរិយោពណ៌​បរម​រាជា។
15	នៅ​ក្នុង​រាជ្យ​របស់​ព្រះអង្គ ព្រះរាជឱង្ការ​ស្រីសុរិយោពណ៌ បាន​ប្រឈម​មុខ​នឹង​ការ​បះបោរ​ជាច្រើន ដូចជា​ការ​បះបោរ​របស់​ព្រះកែវហ្វា​ពញាញោម ដែល​ត្រូវ​ដក​ចេញ​ពី​រាជ្យសម្បត្តិ។ ការ​បះបោរ​របស់​ពពួក​ចៅហ្វាយ​ខេត្ត​ធំៗ​ដែល​មាន​ងារ​ជា​ព្រះរាម ដូចជា​ព្រះរាម​កែវ​ព្រះភ្លើង ព្រះរាម​ត្បូងឃ្មុំ ព្រះរាម​ទ្រាំង ព្រះរាម​បាភ្នំ ព្រះរាម​ថ្មគោល ព្រះរាម​បាទី ព្រម​ទាំង​អ្នក​សិល្ប៍​ដែល​ប្រកាស​តាំង​ខ្លួន​ជា​ស្ដេច ដូចជា​បាឡីកងចក្រ ជាដើម។
16	នៅ​ក្នុង​រាជ្យ​របស់​ព្រះអង្គ ព្រះអង្គ​ទ្រង់​បាន​ទទួល​មេទ័ព​ឈ្មោះ តេជោមាស និង​តេជោយ៉ត ដែល​ជា​សិស្ស​ជំនិត​របស់​តេជោមាស ដែល​សុទ្ធតែ​ជា​មេទ័ព​ខ្លាំង​ពូកែ ហើយ​បាន​យក​អសារ​វាយ​កម្ចាត់​សត្រូវ​គ្រប់​ទិសទី​បាន​ដោយ​ជោគជ័យ​ដូចជា៖
17	 
18	សម្ដេច​ព្រះរាជឱង្ការ​ព្រះ​ស្រីសុរិយោពណ៌​បរម​រាជា ជា​ព្រះមហាក្សត្រ​សឹក​មួយ​អង្គ​ដ៏​អង់​អាច​ក្លាហាន។ រាជ្យ​របស់​ព្រះអង្គ​ខាង​ដើម ពោរពេញ​ទៅ​ដោយ​ចំបាំង​រាំង​ជល់ ហើយ​ត្រូវ​ចំណាយ​ពេល​អស់​រយៈ​ជាង​ប្រាំ​ឆ្នាំ ដើម្បី​វាយ​បង្ក្រាប “ពួក​ថ្លើង​ឡើង​ចាង​មហាត​ដែល​បះបោរ” ហើយ​កើត​មាន​តាំង​ពី​រាជ្យ​មុនៗ​មក ដោយសារ​អំណាច​កណ្ដាល​ចុះ​ខ្សោយ​នោះ។
19	ទីបំផុត ព្រះអង្គ​រៀបចំ​ស្រុក​ទេស​ឲ្យ​បាន​រៀបរយ បាន​សុខ​សន្តិភាព​ស្ងប់ស្ងៀម​ជា​ធម្មតា​ឡើង​វិញ។ ឯកសារ​ខ្លះ​បាន​និយាយ​ថា ព្រះ​ស្រីសុរិយោពណ៌ ជា​ព្រះមហាក្សត្រ​ខ្មែរ​ដែល​បាន​ទទួល​ឥទ្ធិពល​សៀម យ៉ាង​ខ្លាំង។ ប៉ុន្តែ​ឯកសារ​រាជពង្សាវតារ​មហា​បុរស​ខ្មែរ​វិញ បាន​និយាយ​ផ្ទុយ​ទៅ​វិញ​ថា ព្រះអង្គ​ទ្រង់​យល់​ថា នគរ​សៀម តែង​តែ​បៀតបៀន​ពាធា​នគរ​ខ្មែរ​តាំង​ពី​យូរយារ​ណាស់​មក​ហើយ ហើយ​ទឹក​ដី​ភាគ​ខាង​ជើង​របស់​ខ្មែរ ក៏​ត្រូវ​បាន​សៀម រឹប​យក​អស់​ជាច្រើន​ណាស់​ទៅ​ហើយ​ផង។ ដើម្បី​រំដោះ​ខ្លួន​ចេញ​ពី​ការ​ជិះ​ជាន់​របស់​សៀម នេះ ព្រះអង្គ​មិន​បាន​គិត​រក​បង្អែក​ពី​ពួក​អឺរ៉ុប ដូចជា​ព្រះមហាក្សត្រ​ខ្មែរ​ដែល​បាន​សោយរាជ្យ​មុនៗ​ព្រះអង្គ​ទេ។ ដោយ​ពេល​នោះ ប្រទេស​វៀតណាម បាន​ទន្ទ្រាន​លេប​យក​ប្រទេស​ចំប៉ា បាន​ជិត​អស់​ទៅ​ហើយ ហើយ​វៀតណាម បាន​ក្លាយ​ទៅ​ជា​មហា​អំណាច​មួយ​ជា​អ្នក​ជិត​ខាង​របស់​ខ្មែរ​ផង ព្រះអង្គ​ក៏​ទ្រង់​ចង​សម្ព័ន្ធ​មេត្រី​ជាមួយ​វៀតណាម ដោយ​ស្តី​ដណ្ដឹង​ព្រះអង្គ​ម្ចាស់ក្សត្រី​អង្គចូវ បុត្រី​ព្រះចៅ​យួន ក្រុង​វ៉េ ឲ្យ​បាន​ជា​ព្រះអគ្គមហេសី​របស់​បុត្រា​ច្បង​របស់​ព្រះអង្គ ព្រះនាម​ព្រះបាទ​ជ័យជេស្តា ក្នុង​បំណង​ធ្វើ​ឲ្យ​មាន​ទម្ងន់​ស្មើ​គ្នា​នៅ​ក្នុង​ជញ្ជីង​មួយ​សម្រាប់​ខ្មែរ។ គឺ​ព្រះអង្គ​ទ្រង់​ឈ្វេង​យល់​ថា បើ​សៀម ចង់​ប្រមាថ​ខ្មែរ​ត​ទៅ​ទៀត​នោះ សៀម ក៏​គង់​គិត​កោត​ញញើត​ទៅ​ដល់​ស្ដេច​យួន ខ្លះ​ជា​មិន​ខាន។ ចំណែក​យួន វិញ បើ​នឹង​ប្រមាថ​ខ្មែរ ក៏​គង់​គិត​កោត​ញញើត​ទៅ​ដល់​ស្ដេច​សៀម ខ្លះ​មិន​ខាន។
20	ព្រះបាទ​ព្រះរាជឱង្ការ​ព្រះ​ស្រីសុរិយោពណ៌​បរម​រាជា ទ្រង់​សោយរាជ្យ​គ្រប់គ្រង​រាស្ត្រ​ប្រជា​ដោយ​យុត្តិធម៌ ហើយ​រៀបចំ​ប្រទេស​ជាតិ​ឲ្យ​បាន​សុខ​សន្តិភាព និង​រីក​ចម្រើន។ ដល់​ឆ្នាំ​១៦១៨ នៃ​គ្រិស្ដសករាជ ព្រះអង្គ​ទ្រង់​ដាក់​រាជ្យ​ថ្វាយ​ទៅ​ព្រះរាជបុត្រ​ច្បង​របស់​ព្រះអង្គ គឺ​ព្រះ​ជ័យជេស្តា ដែល​វិល​ត្រឡប់​មក​ពី​ប្រទេស​សៀម វិញ​ឲ្យ​សោយរាជ្យ​ស្នង​ព្រះអង្គ។
21	ព្រះអង្គ​ទ្រង់​ចូល​ទិវង្គត​នៅ​ឆ្នាំ​១៦១៩ គឺ​មួយ​ឆ្នាំ​ក្រោយ​ពី​ព្រះអង្គ​បាន​ដាក់​រាជ្យ។ ព្រះ​អដ្ឋិធាតុ​របស់​ព្រះអង្គ ត្រូវ​គេ​បញ្ចុះ​នៅ​ព្រះ​ចេតិយ​ត្រៃត្រិង្ស​លើ​ភ្នំ​ព្រះរាជទ្រព្យ គឺ​ភ្នំ​ឧដុង្គ​សព្វថ្ងៃ​នេះ៕
***********
10	ប្រវត្តិ​ជនជាតិ​យួន​ដឹក​កូន​ចៅ​បោះ​ទីតាំង​ជា​អចិន្ត្រៃយ៍​នៅ​ទឹក​ដី​កម្ពុជា​ក្រោម (ភាគ​៤០)

11	ទឹក​ដី​ខ្មែរ​កម្ពុជា​ក្រោម ត្រូវ​បាន​ព្រះ​ចៅ​យួន ក្រុង​វ៉េ ខ្ចី​បុត្រ​ប្រសា​របស់​ព្រះអង្គ គឺ​ព្រះបាទ​ជ័យជេស្តា ឬ​ជ័យជេដ្ឋាទី២ នៅ​ដើម​សតវត្ស​ទី​១៧។ គឺ​ចាប់​ពី​ពេល​នោះ​ហើយ ដែល​ជនជាតិ​យួន បាន​ដឹក​កូន​ជញ្ជូន​ចៅ​បបួល​គ្នា​មក​នៅ​ទីនោះ​កាន់​តែ​ច្រើន​ឡើងៗ ហើយ​បោះ​ទីតាំង​នៅ​ទីនោះ​ជា​អចិន្ត្រៃយ៍​តែ​ម្តង។
12	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀបរាប់​ជូន​លោក​អ្នក​នាង​នូវ​ប្រវត្តិសាស្ត្រ​ខ្មែរ​នា​ដំណាក់​កាល​នោះ​ដូច​ត​ទៅ៖
13	ក្រោយ​ពី​ព្រះរាជ​ឱង្ការ​ព្រះស្រីសុរិយោពណ៌​បរម​រាជា ជា​ព្រះបិតា​ទ្រង់​ដាក់​រាជ្យ ព្រះរាជ​បុត្រា​ច្បង​របស់​ព្រះអង្គ​ទ្រង់​ឡើង​សោយរាជ្យ​ស្នង​នៅ​រាជធានី​ល្វាឯម ក្នុង​ឆ្នាំ​១៦១៨ ដោយ​មាន​ព្រះ​នាម​ក្នុង​រាជ្យ​ថា សម្ដេច​ព្រះរាជ​ឱង្ការ​ព្រះ​ជ័យជេស្តា​បរម​រាជា។ ខ្លះ​ទម្លាប់​ហៅ​ព្រះ​នាម​ព្រះអង្គ​ថា ព្រះ​ជ័យជេដ្ឋាទី២។ កាល​ពី​ព្រះស្រីសុរិយោពណ៌ ជា​ព្រះ​បិតា​នៅ​មាន​ព្រះជន្ម​នៅ​ឡើយ ព្រះអង្គ​ទ្រង់​ចូល​ស្តី​ដណ្ដឹង​បុត្រី​ព្រះ​ចៅ​យួន ក្រុង​វ៉េ ឲ្យ​ធ្វើ​ជា​ព្រះ​អគ្គមហេសី​របស់​ព្រះអង្គ។ ការ​ភ្ជាប់​សម្ព័ន្ធ​មេត្រី​ជាមួយ​នគរ​យួន នេះ គឺ​ធ្វើ​ឡើង​ក្នុង​គោល​បំណង​ពង្រឹង​កម្លាំង​ជាមួយ​ប្រទេស​នៅ​ជាប់​ព្រំដែន​ខាង​កើត​មួយ​នេះ ទៅ​ទប់ទល់​នឹង​ប្រទេស​នៅ​ព្រំដែន​ម្ខាង​ទៀត គឺ​ប្រទេស​សៀម។
14	បន្ទាប់​ពី​បាន​ឡើង​គ្រងរាជ្យ​ហើយ ព្រះបាទ​ជ័យជេស្តា ទ្រង់​លើក​ព្រះទេពី​អង្គ​ចូវ បុត្រី​ស្ដេច​យួន ជា​ព្រះ​អគ្គមហេសី ដោយ​ថ្វាយ​នាម​ជា​សម្ដេច​ព្រះភគវតី​ព្រះស្រី​វរៈ​ក្សត្រី។
15	ព្រះអង្គ​ទ្រង់​គង់​នៅ​រាជធានី​ល្វាឯម នេះ​បាន​ពីរ​ឆ្នាំ។ ដោយ​ទី​នេះ​តូច​ចង្អៀត​ផង និង​មាន​ការ​ពិបាក​យ៉ាង​ខ្លាំង​នៅ​រដូវ​វស្សា​ផង ព្រះអង្គ​ក៏​ទ្រង់​ផ្លាស់​រាជធានី​ទៅ​តាំង​នៅ​ក្រុង​ឧដុង្គមានជ័យ វិញ នៅ​ក្នុង​ឆ្នាំ​១៦២០ នៃ​គ្រិស្តសករាជ។ ព្រះអង្គ​បាន​ព្រះ​បញ្ជា​ឲ្យ​សាង​ចេតិយ​ធំ​មួយ​ឈ្មោះ ចេតិយ​ត្រៃត្រិង្ស នៅ​លើ​ភ្នំ​ព្រះរាជទ្រព្យ ដើម្បី​តម្កល់​ព្រះ​អដ្ឋិធាតុ​ព្រះ​បិតា​ព្រះអង្គ។
16	នៅ​ឆ្នាំ​១៦២២ មាន​ការ​បះបោរ​ផ្ទៃ​ក្នុង​មួយ​ដឹក​នាំ​ដោយ​អ្នក​សិល្ប៍​ម្នាក់ ដែល​តាំង​ខ្លួន​ជា​ស្ដេច​សំរែ “ព្រះ​សំរែ​រាជាធិរាជ” តែ​ត្រូវ​វាយ​បង្ក្រាប​បាន។
17	នៅ​ក្នុង​រាជ្យ​ព្រះអង្គ សៀម មិន​ពេញ​ចិត្ត​នឹង​ខ្មែរ​ដែល​បែរ​ទៅ​ទាក់ទង​ជាមួយ​យួន ហើយ​ព្រងើយ​កន្តើយ​នឹង​ខ្លួន​នោះ​ទេ។ សៀម ដែល​ធ្លាប់​តាំង​ចិត្ត​ថា​ជា​អាណាព្យាបាល​លើ​ខ្មែរ​ផង​នោះ ក្នុង​ឆ្នាំ​១៦២២ នោះ ព្រះ​ចៅ​ដៃណា ស្ដេច​សៀម ដែល​បាន​ឡើង​សោយរាជ្យ​នៅ​ឰយុធ្យា ដោយ​បាន​ធ្វើ​គត់​ព្រះចៅឯកាទេសរដ្ឋ ព្រះ​អនុជ​ព្រះ​នរេនសូរ នោះ បាន​លើក​ទ័ព​យ៉ាង​ធំ​មាន​ពល​រាប់​សែន​នាក់ ឲ្យ​ចូល​មក​វាយ​លុក​ប្រទេស​កម្ពុជា។ ប៉ុន្តែ​ទ័ព​សៀម ដ៏​ធំ​មួយ​ដែល​លើក​មក​តាម​ផ្លូវ​គោក ត្រូវ​ទ័ព​ខ្មែរ​ដែល​ដឹក​នាំ​ដោយ​ព្រះរាជា​ជ័យជេស្តា វាយ​កម្ទេច​ឲ្យ​បែក​បាក់​ខ្ចាត់ខ្ចាយ​អស់​នៅ​ខេត្ត​បរិបូរណ៍ ចម្ងាយ​ប្រមាណ ៥០​គីឡូម៉ែត្រ​ពី​បឹង​ទន្លេសាប។
18	ឯ​ទ័ព​សៀម ធំ​មួយ​ទៀត​ដែល​ដឹក​នាំ​ដោយ​ចៅស្រី​ធម្មរាជា ឆ្នាំ​១៦២៣ ដែល​លើក​តាម​ផ្លូវ​ទឹក​មក​ដល់​ខេត្ត​បន្ទាយមាស ត្រូវ​កម្ទេច​ដោយ​ទ័ព​ខ្មែរ ក្រោម​ការ​ដឹក​នាំ​របស់​ព្រះ​ឧទ័យ​មហា​ឧបរាជ ព្រះ​អនុជ​របស់​ព្រះ​ជ័យជេស្តា។ ឆ្នាំ​ក្រោយ​មក សៀម បាន​លើក​ទ័ព​ជើង​ទឹក​ក្រោម​បញ្ជា​ការ​រាជបុត្រ​ស្ដេច​សៀម នាម​ព្រះជេដ្ឋា មក​វាយ​ខ្មែរ​ទៀត តែ​ត្រូវ​ទទួល​បរាជ័យ ហើយ​ដក​ថយ​ទៅ​វិញ​ទៀត។
19	ចំណែក​ខាង​យួន វិញ ឯកសារ​ខ្លះ​បាន​រៀបរាប់​ថា ដោយ​ពេល​នោះ​ប្រទេស​យួន មាន​ចំបាំង​ជាមួយ​ចិន នៅ​គ្រិស្ដសករាជ​១៦២១ គណៈ​បេសកកម្ម​ទូត​របស់​យួន មួយ បាន​នាំ​សំបុត្រ​ពីរ​ច្បាប់​របស់​ព្រះ​ចៅ​អណ្ណាម មួយ​ច្បាប់ មក​ថ្វាយ​ព្រះ​ជ័យជេស្តា ជា​កូន​ប្រសា និង​មួយ​ច្បាប់​ទៀត​ថ្វាយ​ព្រះភគវី​អង្គ​ចូវ ឲ្យ​ជួយ​ទូល​ព្រះ​ស្វាមី​សុំ​ខ្ចី​ដី​ខេត្ត​កំពង់ក្របីព្រៃនគរ (ព្រៃនគរ) ដើម្បី​បង្ហាត់​សេនា​ទាហាន​យួន។ លិខិត​នោះ​បញ្ជាក់​ថា ការ​ខ្ចី​ដី​ធ្វើ​ជា​មូលដ្ឋាន​បង្ហាត់​ទ័ព​នេះ​មាន​រយៈពេល ៥​ឆ្នាំ គ្រប់ ៥​ឆ្នាំ​នឹង​សង​ថ្វាយ​វិញ។
20	ឯ​ឯកសារ​ខ្លះ​ថា ឆ្នាំ​១៦២៣ យួន បាន​សុំ​ព្រះរាជា​ខ្មែរ​បង្កើត​គ្រឹះស្ថាន​ជំនួញ​របស់​ខ្លួន​នៅ​ក្នុង​ប្រទេស​ខ្មែរ​ភាគ​ខាង​ត្បូង ត្រង់​តំបន់​កំពង់ក្របីព្រៃនគរ ព្រម​ទាំង​សូម​អនុញ្ញាត​ឲ្យ​មាន​សិទ្ធិ​កាន់​កាប់​ក្រសួង​គយ នៅ​តំបន់​នោះ​ផង។
21	ព្រះ​ជ័យជេស្តា ដោយ​យោគយល់​ដល់​ព្រះ​បិតា​ក្មេក និង​អគ្គមហេសី​អង្គ​ចូវ ផង ក៏​ទ្រង់​ព្រម​អនុញ្ញាត​តាម​ការ​ស្នើសុំ​នេះ។ គឺ​ចាប់​តាំង​ពី​ពេល​នោះ​មក​ហើយ ជនជាតិ​យួន បាន​ដឹក​កូន​ជញ្ជូន​ចៅ​បបួល​គ្នា​មក​នៅ​ក្នុង​ទឹក​ដី​ខ្មែរ​កាន់​តែ​ច្រើន​ឡើងៗ។ ម៉្យាង​ទៀត ដោយ​យក​លេស​ថា​ដើម្បី​ជួយ​អាជ្ញាធរ​ខ្មែរ​ក្នុង​ទី​នោះ រក្សា​សន្តិសុខ​ឲ្យ​មាន​ប្រសិទ្ធភាព ព្រះ​ចៅ​យួន ក្រុង​វ៉េ បាន​បញ្ជូន​មេទ័ព​របស់​គេ​ម្នាក់​ឲ្យ​មក​ឈរ​កាន់​កាប់​នៅ​តំបន់​នោះ​ទៀត​ផង។ សម្ព័ន្ធ​ភាព​ខ្មែរ​យួន ដែល​យើង​អាច​និយាយ​បាន​ថា ជា​សម្ព័ន្ធ​ភាព​យក​ក​ខ្មែរ​ទៅ​ល​អន្ទាក់ ឬ​យក​ពង​មាន់​ទៅ​ផ្ញើ​ក្អែក​នេះ បាន​ក្លាយ​ទៅ​ជា​ចំណេះ​ជិះ​ក​ឯង។
22	យ៉ាង​ណា​មិញ ខ្មែរ​ដែល​ចង់​គេច​ឲ្យ​ផុត​ពី​មេរៀន​ដ៏​ជូរចត់​នៃ​ការ​បាត់​បង់​ទឹក​ដី​ភាគ​ខាង​លិច​ដ៏​ធំ​ធេង​នោះ បាន​ចាប់​ផ្ដើម​ជំរុញ​ឲ្យ​បាត់​បង់​ដី​ភាគ​ខាង​ត្បូង​ទៀត ពោល​គឺ​ក្រោយ​ពី​ព្រះបាទ​ជ័យជេស្តា សុគត​ទៅ​នៅ​គ្រិស្ដសករាជ​១៦២៨ នោះ ទឹក​ដី​ខ្មែរ​ភាគ​ខាង​ត្បូង​ចាប់​ពី​ព្រៃនគរ បារា និង​ដូនណៃ កំពង់ស្រកាត្រី ទៅ​ទល់​នឹង​ព្រំ​ប្រទល់​អតីត​អាណាចក្រ​ចំប៉ា មាន​សុទ្ធតែ​ជនជាតិ​យួន មក​នៅ​ពាស​ពេញ ហើយ​ឋិត​ក្រោម​ការ​គ្រប់គ្រង​របស់​យួន រួច​ទៅ​ហើយ​ទៀត​ផង៕
***********
10	សោកនាដកម្ម​កើត​ចេញ​ពី​ទំនាស់​ស្នេហា​រវាង​មា​និង​ក្មួយ​ក្នុង​រាជ្យ​ព្រះ​សម្ភារ​ពញាតូ (ភាគ​៤១)

11	ស្ដេច​ដែល​ឡើង​សោយរាជ្យ​នៅ​កម្ពុជា បន្ទាប់​ពី​ព្រះបាទ​ជ័យជេដ្ឋាទី២ គឺ​ព្រះរាជ​សម្ភារពញាតូ ដែល​ជា​បុត្រ​ច្បង​របស់​ព្រះអង្គ។ ទ្រង់​បាន​ឡើង​គ្រងរាជ្យ​នៅ​ឆ្នាំ​១៦២៩ រហូត​ដល់​ព្រះអង្គ​ត្រូវ​បាន​ទាហាន​ព័រទុយហ្គាល់ បាញ់​សម្លាប់​ឲ្យ​ធ្លាក់​ពី​លើ​ចុង​ត្នោត នៅ​ឆ្នាំ​១៦៣៤ ក្រោម​បញ្ជា​របស់​ពូ​បង្កើត​របស់​ព្រះអង្គ គឺ​ព្រះ​ឧទ័យរាជា។ នេះ គឺ​ជា​សោកនាដកម្ម​មួយ​នៃ​ព្រះរាជវាំង​ដែល​កើត​ចេញ​ពី​ទំនាស់​ស្នេហា​រវាង​ពូ និង​ក្មួយ ដោយ​ដណ្ដើម​គ្នា​ស្រឡាញ់​តែ​ស្រី​ម្នាក់។
12	សូម​អញ្ជើញ​លោក​អ្នក​នាង​ស្តាប់​ការ​រៀបរាប់​ពី​ព្រឹត្តិការណ៍​ប្រវត្តិសាស្ត្រ​នេះ​របស់ លោក ជុន ច័ន្ទបុត្រ ដូច​ត​ទៅ៖
13	ក្រោយ​ពី​ព្រះរាជឱង្ការ​ព្រះជ័យចេស្តា ឬ​ជ័យជេដ្ឋាទី២ ទ្រង់​សោយ​ទិវង្គត​ទៅ នៅ​ឆ្នាំ​១៦២៨ នោះ រាជ្យ​សម្បត្តិ​ត្រូវ​បាន​ទៅ​ចៅពញាតូ ជា​ព្រះរាជ​បុត្រ​ច្បង​ជា​អ្នក​សោយរាជ្យ​ស្នង។ ប៉ុន្តែ​នៅ​ពេល​នោះ ព្រះពញាតូ ទ្រង់​កំពុង​នៅ​បួស​ជា​ព្រះ​ភិក្ខុ​សង្ឃ មិន​អាច​ទាន់​ឡើង​គ្រងរាជ្យ​បាន​នៅ​ឡើយ។ ដោយ​មិន​អាច​ទុក​រាជបល្ល័ង្គ​ឲ្យ​នៅ​ទំនេរ​បាន នាម៉ឺន​សព្វ​មុខ​មន្ត្រី​ក៏​យាង​ព្រះឧទ័យ ជា​ព្រះអនុជ​របស់​ព្រះជ័យជេស្តា ឲ្យ​ឡើង​គ្រងរាជ្យ តែ​ព្រះអង្គ​មិន​យល់​ព្រម​ទទួល​ឡើង​គ្រងរាជ្យ​ទេ តែ​ទ្រង់​យល់​ព្រម​ ទទួល​កាន់​កិច្ចការ​រាជការ​ជំនួស ក្នុង​ពេល​ដែល​ព្រះពញាតូ កំពុង​សាង​ផ្នួស​នោះ។
14	ក្នុង​ឱកាស​ដែល​ព្រះឧទ័យ ទ្រង់​កាន់​កាប់​កិច្ចការ​ប្រទេស​ជាតិ​ជំនួស​ចៅពញាតូ នោះ ព្រះឧទ័យ ជា​មា​បាន​កួច​ចិត្ត​ស្រឡាញ់​ព្រះអង្គ​ច័ន្ទវតី ជា​គូ​ដណ្ដឹង​របស់​ព្រះពញាតូ ដែល​ព្រះ​បិតា​របស់​ព្រះអង្គ​បាន​ទ្រង់​ផ្សំផ្គុំ​ទុក​ដាក់​តាំង​ពី​ព្រះរាជ​កុមារ​មក​ម៉េ្លះ​នោះ។ ព្រះឧទ័យ ជា​មា​បាន​លើក​ព្រះអង្គ​ច័ន្ទវតី ឲ្យ​ឡើង​ជា​ព្រះទេពី (គឺ​ប្រពន្ធ) មាន​ងារ​ជា​សម្ដេច​ព្រះអង្គ​ម៉ែយួរច័ន្ទវតី ថែម​ទៀត​ផង។
15	នៅ​ទី​បំផុត ដោយ​មាន​ការ​ទទូច​សុំ​យាង​ជាច្រើន​សា​ពី​ពួក​សេនាបតី​នាម៉ឺន​មន្ត្រី និង​ព្រះរាជវង្សានុវង្ស​ផង ព្រះពញាតូ ក៏​ទ្រង់​យល់​ព្រម​ចាក​ផ្នួស ហើយ​ឡើង​សោយរាជ្យ​នៅ​រាជធានី​ឧដុង្គ ក្នុង​ឆ្នាំ​១៦២៩ ដោយ​មាន​ព្រះនាម​ក្នុង​រាជ្យ​ថា ព្រះបាទ​សម្ដេច​ព្រះ​ស្រីធម្មរាជារាមាធិបតី ដែល​អ្នក​ប្រវត្តិ​វិទូ​និយម​ហៅ​ព្រះនាម​ព្រះអង្គ​ថា ព្រះរាជ​សម្ភារពញាតូ។
16	នៅ​ក្នុង​រាជ្យ​ព្រះអង្គ ដោយ​ទ្រង់​ខ្ញាល់​នឹង​ពួក​សៀម ដែល​បាន​ចូល​មក​លុក​លុយ​ប្រទេស​ខ្មែរ​ដល់​ទៅ​បី​ដង​នៅ​ក្នុង​រាជ្យ​ព្រះបិតា​ព្រះអង្គ​នោះ នៅ​ឆ្នាំ​១៦៣០ ឯកសារ​ខ្លះ​ថា​ឆ្នាំ​១៦៣៣ ព្រះរាជ​សម្ភារពញាតូ ទ្រង់​បញ្ជា​ឲ្យ​លើក​ទ័ព​ទៅ​វាយ​យក​ខេត្ត​នគររាជ ពី​សៀម មក​វិញ ប៉ុន្តែ​យក​មិន​បាន ក៏​ទ្រង់​ឲ្យ​កៀរ​យក​គ្រូ​សៀម មក​ជាច្រើន។
17	ព្រះបាទ​សម្ដេច​ព្រះស្រីធម្មរាជា​ព្រះរាជ​សម្ភារពញាតូ នេះ ជា​ព្រះមហាក្សត្រ​ទ្រង់​ជក់​ព្រះទ័យ​ក្នុង​វិស័យ​អក្សរសាស្ត្រ​ណាស់ ព្រះអង្គ​បាន​និពន្ធ​ស្នាព្រះហស្ត​ជាច្រើន​ដូចជា​រាជសព្ទ ច្បាប់​រាជសម្ភារ (គ.ស ១៦២២) ហេមន្តមាស (គ.ស ១៦២៩) កាព្យ​និរាស (គ.ស ១៦៣០) ហិនលក្ខណ៍សល (គ.ស ១៦៣០) ជាដើម។
18	ថ្វី​ត្បិត​តែ​ឡើង​គ្រងរាជ្យ​ជា​ស្ដេច​ផែនដី​ក៏ដោយ ក៏​ព្រះរាជ​សម្ភារពញាតូ ទ្រង់​នៅ​មាន​ព្រះទ័យ​យក​ចិត្ត​ទុក​ដាក់​នឹង​ការ​សិក្សា​ស្រាវជ្រាវ​អក្សរសាស្ត្រ​ខ្មែរ​ជានិច្ច។ ព្រះអង្គ​ទ្រង់​គង់​នៅ​រាជធានី​ឧដុង្គ តែ​មួយ​រយៈ​ខ្លី​ប៉ុណ្ណោះ ដល់​ប្រមាណ​ឆ្នាំ​១៦៣១ ព្រះអង្គ​ទ្រង់​យាង​ទៅ​គង់​នៅ​រាជវាំង​កោះ​ឃ្លោក កោះ​ខ្សាច់​កណ្ដាល សព្វថ្ងៃ ដើម្បី​នឹង​បំពេញ​កិច្ច​ក្នុង​អក្សរសាស្ត្រ ទុក​កិច្ចការ​ផែនដី​ថ្វាយ​ព្រះឧទ័យ ជា​មា ក្នុង​ងារ​ជា​មហា​ឧបយោរាជ ដែល​គង់​នៅ​រាជធានី​ឧដុង្គ មើល​កិច្ចការ​ជំនួស។
19	ព្រឹត្តិការណ៍​មួយ​ដែល​កើត​មាន​ក្នុង​រាជ្យ​ព្រះរាជ​សម្ភារពញាតូ នេះ ជា​ចំណុច​ដ៏​ជូរចត់​បំផុត​មួយ​ក្នុង​ចំណោម​ចំណុច​ជូរចត់​ជាច្រើន​នៃ​ប្រវត្តិសាស្ត្រ​ជាតិ​កម្ពុជា។ នោះ គឺ​ជា​ទំនាស់​ស្នេហា​មួយ​រវាង​ព្រះឧទ័យ ជា​មា និង​ព្រះរាជ​សម្ភារពញាតូ ជា​ក្មួយ ដណ្ដើម​គ្នា​ស្រឡាញ់​ស្រី​តែ​ម្នាក់ គឺ​ព្រះម៉ែយួរច័ន្ទវតី ដែល​ពី​ភាគ​ខាង​ដើម​ជា​គូ​កំណាន់​ចិត្ត​របស់​ព្រះរាជ​សម្ភារ តែ​ក្រោយ​មក​បាន​ក្លាយ​ជា​ទេពី​របស់​ព្រះឧទ័យ ជា​មា។ ទំនាស់​នេះ បាន​ក្លាយ​ទៅ​ជា​សង្គ្រាម​បង្ហូរ​ឈាម​រវាង​ខ្មែរ និង​ខ្មែរ រវាង​មា និង​ក្មួយ យ៉ាង​កាច​សាហាវ​ឃោរឃៅ រហូត​ដល់​ព្រះឧទ័យរាជា ដែល​ក្ដោបក្ដាប់​អំណាច​ទាំង​ស្រុង​ក្នុង​កិច្ចការ​ព្រះ​នគរ ក្នុង​នាទី​ជា​ឧបយោរាជ ប្រើប្រាស់​កម្លាំង​បរទេស គឺ​ទាហាន​ព័រទុយហ្គាល់ ក្នុង​ការ​តាម​កម្ទេច​ព្រះរាជ​សម្ភារ ជា​ក្មួយ ក្រោយ​ពេល​ដែល​ព្រះអង្គ​បាន​ដឹង​អំពី​រឿង​សហាយស្មន់​រវាង​ព្រះទេពី គឺ​ព្រះម៉ែយួរច័ន្ទវតី ជាមួយ​នឹង​ព្រះរាជ​សម្ភារ។
20	ព្រះម៉ែយួរច័ន្ទវតី ថ្វី​ត្បិត​តែ​បាន​ក្លាយ​ជា​ប្រពន្ធ​របស់​ព្រះឧទ័យ រួច​ទៅ​ហើយ​នោះ​ក្តី បាន​ចាប់​ផ្ដើម​ទាក់ទង​ស្នេហា​គ្នា​សាជាថ្មី​ជាមួយ​ព្រះរាជ​សម្ភារ អតីត​គូ​ដណ្ដឹង ក្រោយ​ពេល​ដែល​ទ្រង់​បាន​ចាក​ផ្នួស​ត្រឡប់​មក​សោយរាជ្យ​វិញ។ អ្នក​ទាំង​ពីរ​បាន​ក្លាយ​ជា​គូ​ស្នេហ៍​លួច​លាក់ ហើយ​តែង​រក​ល្បិចកល​ជួប​គ្នា​ជា​រឿយៗ។ ឯកសារ​ខ្លះ​រៀបរាប់​ថា មាន​ពេល​ខ្លះ ព្រះអង្គ​ម៉ែយួរច័ន្ទវតី បាន​ធ្វើ​កល​ជា​សុំ​ព្រះឧទ័យ ជា​ស្វាមី ដង្ហែ​កឋិន​ពី​រាជធានី​ឧដុង្គ ទៅ​នគរវត្ត ដើម្បី​បាន​ឱកាស​ជួប​ជាមួយ​ព្រះរាជ​សម្ភារ។
21	ពេល​មួយ​នោះ ព្រះឧទ័យ ជា​មា ទ្រង់​ប្រឈួន​ជា​ទម្ងន់ ព្រះរាជ​សម្ភារ ជា​ក្មួយ ទ្រង់​ទៅ​សួរ​សុខ​ទុក្ខ​ឪពុកមា​នៅ​ចំពោះ​មុខ​ព្រះម៉ែយួរច័ន្ទវតី ជា​សង្សារ។ ដោយ​ទ្រង់​យល់​ច្រឡំ​ថា ព្រះឧទ័យ ជា​មា​ឈឺ​ធ្ងន់ មិន​អាច​រស់នៅ​បាន​យូរ​ទេ ព្រះរាជ​សម្ភារ ទ្រង់​លាន់​ព្រះឧស្ឋ​ថា “បាយ​ស្រូវ​ជា​ភ័ព្វ​ឆ្មា ប្រពន្ធ​ផង​មា​ជា​ភ័ព្វ​ក្មួយ” តែ​ត្រូវ​ព្រះឧទ័យ ឮ ហើយ​បើក​ភ្នែក​ឡើង រួច​ឆ្លើយ​ថា “ដំរីសារ​ស្លាប់​ជា​ភ័ព្វ​ក្មួយ ប្រពន្ធ​ផង​ក្មួយ​ជា​ភ័ព្វ​មា”។
22	ក្រោយ​មក ព្រះ​មហា​ឧបយោរាជ​ព្រះឧទ័យ ក៏​បាន​ជា​សះ​ស្បើយ​ព្រះ​រោគ​ឡើង​វិញ។ កាល​បើ​បាន​ឃើញ​ថា ព្រះ​ស្វាមី​បាន​ជា​សះ​ស្បើយ​ហើយ សម្ដេច​ព្រះម៉ែយួរច័ន្ទវតី បាន​ធ្វើ​ឧបាយកល​ថា​ត្រូវ​ដង្ហែ​យក​រណ្ដាប់​ភស្តុភារ គ្រឿង​សក្ការៈ “ផ្កា​ប្រាសាទ​ដប់” ទៅ​លា​បំណន់​ត្បិត​ព្រះនាង​បាន​បន់ស្រន់​ព្រះពុទ្ធ​នៅ​វត្ត​ព្រះ​វិហារសួគ៌ សុំ​ឲ្យ​ព្រះ​ភស្ដា​បាន​ជា​សះ​ស្បើយ នៅ​ពេល​ដែល​ស្វាមី​ទ្រង់​ប្រឈួន​នោះ។ កាល​ហែ​ផ្កា​ចេញ​ពី​ឧដុង្គមានជ័យ​ហើយ ហើយ​ដោយ​យក​លេស​ថា​យក​ផ្កា​ទៅ​ថ្វាយ​ព្រះ​នៅ​វត្ត​មេស ជា​មុន​សិន សឹម​ត្រឡប់​មក​វិហារសួគ៌ ជា​ក្រោយ​នោះ ពេល​ឆ្លង​កាត់​ព្រះរាជវាំង​កោះ​ឃ្លោក​របស់​ព្រះរាជ​សម្ភារ នោះ ព្រះម៉ែយួរច័ន្ទវតី ក៏​ឡើង​ទៅ​ជួប​ព្រះអង្គ ហើយ​គង់​ជាមួយ​ព្រះអង្គ​ក្នុង​វាំង​នោះ​ទៅ។
23	ក្រុម​មន្ត្រី​វាំង និង​មន្ត្រី​គ្រប់​ក្រសួង​ដែល​ដង្ហែ​តាម​ទៅ ចាំ​បាត់​ដល់​ទៅ​បី​ថ្ងៃ​មិន​ឃើញ​ព្រះម៉ែយួរច័ន្ទវតី យាង​ត្រឡប់​មក​វិញ ហើយ​ឃើញ​នាយ​ទាហាន​ចិន-ខ្មែរ ដែល​ជា​ទ័ព​របស់​ព្រះរាជ​សម្ភារ រៀប​ក្បួន​ទ័ព​ជើង​ទឹក និង​ជើង​គោក​ផង ហើយ​រាយ​កាំភ្លើង​ធំ​ដាក់​លើ​ក្បាល​បន្ទាយ​សព្វ​ប្រការ​ដូច្នោះ ក៏​នាំ​ដំណឹង​នេះ​ទៅ​ទូល​ថ្វាយ​ព្រះឧទ័យ ឯ​ក្រុង​ឧដុង្គ វិញ។ ព្រះ​មហា​ឧបយោរាជ ក៏​ទ្រង់​បញ្ជា​ឲ្យ​លើក​ទ័ព​ខ្មែរ-ព័រទុយហ្គាល់ ដ៏​ធំ ទៅ​ព័ទ្ធ​បន្ទាយ​កោះ​ឃ្លោក។
24	កងទ័ព​ខ្មែរ-ចិន របស់​ព្រះរាជ​សម្ភារ និង​កងទ័ព​ខ្មែរ-ព័រទុយហ្គាល់ របស់​ព្រះឧទ័យ បាន​ច្បាំង​គ្នា​គគ្រឹកគគ្រេង ស្លាប់​ពល​ទាហាន​អស់​ច្រើន​សន្ធឹក។ ទី​បំផុត ទ័ព​ខ្មែរ-ព័រទុយហ្គាល់ របស់​ព្រះ​មហា​ឧបយោរាជ ព្រះឧទ័យ ក៏​ទទួល​បាន​ជ័យជម្នះ ដោយ​វាយ​បែក​បន្ទាយ​កោះ​ឃ្លោក របស់​ស្ដេច​ផែនដី រួច​ចាប់​ព្រះម៉ែយួរច័ន្ទវតី នាំ​យក​ទៅ​ឧដុង្គមានជ័យ ដាក់​ទោស​ប្រហារ​ជីវិត​ទៅ។ ចំណែក​ឯ​ព្រះរាជ​សម្ភារពញាតូ ក៏​ទ្រង់​ភៀស​ព្រះអង្គ​តាម​ទូក​រហូត​ដល់​ស្រុក​កញ្ជរ ខេត្ត​ក្រចេះ តែ​ត្រូវ​ពួក​ទាហាន​ព័រទុយហ្គាល់ តាម​ប្រកិត ហើយ​ទី​បំផុត ព្រះអង្គ​ទ្រង់​ឡើង​ទៅ​ពួន​នៅ​លើ​ចុង​ត្នោត។ ទាហាន​ព័រទុយហ្គាល់ ឃើញ ក៏​តម្រង់​កាំភ្លើង​រៀប​នឹង​បាញ់​ព្រះអង្គ តែ​ត្រូវ​ព្រះអង្គ​រា​ព្រះហស្ដ​សុំ​អនុញ្ញាត​ទុក​ពេល​ថ្វាយ​ព្រះអង្គ ដក​កាំបិត​ស្នៀត​កាត់​កំពូល​ត្នោត​ចារ​លើ​ស្លឹក​ត្នោត​នូវ​ដំបូន្មាន​ចុង​ក្រោយ​របស់​ព្រះអង្គ ជា​បណ្ដាំ​កុំ​ឲ្យ​ជន​ទាំង​ឡាយ​វង្វេង​ក្នុង​កាម​តណ្ហា​ដូច​ព្រះអង្គ​ទៀត។ លុះ​ចារ​ចប់​សព្វគ្រប់​ហើយ ទ្រង់​បាន​ទម្លាក់​ចំណារ​នោះ​មក​ដី ហើយ​ពួក​ទាហាន​ព័រទុយហ្គាល់ ក៏​បាញ់​ព្រះអង្គ​ធ្លាក់​ពី​លើ​ចុង​ត្នោត​សុគត​នៅ​ក្នុង​ឆ្នាំ​១៦៣៤ នៃ​គ.ស នោះ​ទៅ។
25	ឯកសារ​ខ្លះ​និយាយ​ថា ទាំង​ព្រះរាជ​សម្ភារពញាតូ ទាំង​ព្រះម៉ែយួរច័ន្ទវតី ទ្រង់​សុគត​ដោយ​កាំភ្លើង​ទាំង​ពីរ​អង្គ​នៅ​ស្រុក​កញ្ជរ ខេត្ត​ក្រចេះ នោះ៕
***********
10	ប្រវត្តិ​គ្រងរាជ្យ​របស់​ព្រះរាមាធិបតី​ពញា​នូ និង​ព្រះ​បទុម​រាជា​អង្គ​នន់ (ភាគ​៤២)

11	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀបរាប់​ជូន​លោក​អ្នក​នាង​នូវ​ប្រវត្តិសាស្ត្រ​ខ្មែរ​ក្នុង​ដំណាក់​កាល​គ្រងរាជ្យ​របស់​ព្រះមហាក្សត្រ​ពីរ​ព្រះអង្គ គឺ​ព្រះរាមាធិបតី​ពញានូ និង​ព្រះបទុមរាជា​អង្គ​នន់ ឬ​ព្រះអង្គ​នន់​ទី​១។
12	ក្រោយ​ពី​ទ័ព​របស់​មហា​ឧបយោរាជ​ព្រះឧទ័យ បាន​ធ្វើ​គត់​ព្រះរាជ​សម្ភារ​ពញាតូ ហើយ ព្រះឧទ័យ និង​នាម៉ឺន​សព្វ​មុខ​មន្ត្រី ក៏​ថ្វាយ​រាជ្យសម្បត្តិ​ទៅ​ព្រះអនុជ​របស់​ព្រះរាជ​សម្ភារ ព្រះនាម​ពញានូ ឲ្យ​ឡើង​សោយរាជ្យ​ស្នង​ព្រះជេដ្ឋា នៅ​ក្នុង​រាជធានី​ឧដុង្គមានជ័យ ដោយ​មាន​ព្រះនាម​ក្នុង​រាជ្យ​ថា ព្រះបាទ​សម្ដេច​ព្រះរាជឱង្ការ​ព្រះរាជារាមាធិបតី។
13	នៅ​ក្នុង​រាជ្យ​ព្រះរាជា​រាមាធិបតី​ពញានូ នេះ នៅ​ឆ្នាំ​១៦៣៨ មាន​ការ​បះបោរ​មួយ​យ៉ាង​ធំ​ដែល​ដឹក​នាំ​ដោយ​អ្នក​សិល្ប៍​ពីរ​នាក់ ឈ្មោះ ពេជ្រ និង​រ័ត្ន នៅ​ភូមិ​រលាំង​គ្រើល ដែល​បាន​ប្រកាស​ខ្លួន​ជា​ស្ដេច​បល្ល័ង្ក​ពេជ្រ និង​បល្ល័ង្ក​រ័ត្ន។
14	ពី​ដំបូង ចលនា​បះបោរ​នេះ​បាន​ទទួល​ជោគជ័យ​ដ៏​ធំ​ធេង​លើ​កម្លាំង​ទ័ព​ព្រះរាជា តែ​ទីបំផុត អ្នក​សិល្ប៍​ទាំង​ពីរ​នាក់​ត្រូវ​គេ​ចាប់​ខ្លួន​បាន ហើយ​ត្រូវ​ទទួល​ទោស​ប្រហារ​ជីវិត​បង់។ ឯកសារ​ខ្លះ​ថា អ្នក​ដឹក​នាំ​ចលនា​បះបោរ​នោះ​ជា​ជនជាតិ​ឥណ្ឌៀ ទៅ​វិញ។ ឯកសារ​ខ្លះ​ទៀត​បាន​រៀប​រាប់​ថា នៅ​ដើម​រាជ្យ​របស់​ព្រះអង្គ​ឆ្នាំ​១៦៣៥ ពួក​ហូល្លង់ដ៍ បាន​ចាប់​យក​សំពៅ​របស់​ខ្មែរ​ដែល​ផ្ទុក​ទៅ​ដោយ​ទំនិញ​ក្នុង​ដែន​ទឹក​ម៉ាកាសា (Maccasar)។ ព្រះរាមាធិបតី​ពញានូ ទ្រង់​បាន​តវ៉ា ហើយ​ពួក​ហូល្លង់ដ៍ ក៏​បាន​ដោះ​លែង​សំពៅ​នោះ​មក​វិញ។
15	នៅ​ឆ្នាំ​បន្ទាប់​មក កប៉ាល់​ហូល្លង់ដ៍ ពីរ​គ្រឿង មក​ពី​ក្រុង​បាតវ្យា គឺ​ក្រុង​ហ្សាកាតា (Jakarta) សព្វថ្ងៃ បាន​នាំ​សំបុត្រ​ពី​លោក​ទេសាភិបាល ស្នើ​លក់​កាំភ្លើង​ធំ​ឲ្យ​ខ្មែរ។ កប៉ាល់​មួយ​គ្រឿង​ត្រូវ​បាន​កឿង​ជាប់​នៅ​លើ​ខ្សាច់​ត្រង់​មាត់​ពាម​ទន្លេ​មេគង្គ។ ព្រះរាជា​ទ្រង់​បញ្ជា​ឲ្យ​រឹប​អូស​យក​កាំភ្លើង​ធំ ៣០​ដើម និង​ស្ពាន់ ៥០០​ហាប​ពី​កប៉ាល់​នោះ។
16	ឆ្នាំ​១៦៣៧ លោក​ទេសាភិបាល​ហូល្លង់ដ៍ បាន​បញ្ជូន​ឈ្មួញ​ឈ្មោះ ហែនរីក ហាហ្គែនហា (Hendrik Hagenhaar) ជាមួយ​កប៉ាល់ ៤​គ្រឿង​ទៀត​មក​ក្នុង​ឋានៈ​ជា​ទូត ដើម្បី​ផ្សះផ្សា​វិវាទ​ខាង​លើ​នេះ​ទៀត​ផង។ ចំណែក​ខាង​ព្រះរាជ​ពង្សាវតារ​មហា​បុរស​ខ្មែរ​បាន​បញ្ជាក់​ថា ឆ្នាំ​១៦៣៨ ព្រះរាមាធិបតី​ពញានូ បាន​ទ្រង់​ទាមទារ​យក​ដី​កំពង់ក្របី​ព្រៃ​នគរ ដែល​ព្រះចៅ​អណ្ណាម ក្រុង​វ៉េ បាន​ខ្ចី ដើម្បី​បង្ហាត់​ទ័ព​ក្នុង​រយៈពេល ៥​ឆ្នាំ​នោះ​មក​វិញ ប៉ុន្តែ​ត្រូវ​ព្រះអង្គ​ចូវ ក្សត្រី​បុត្រី​ស្ដេច​យួន ជា​អតីត​អគ្គមហេសី​ព្រះជ័យជេស្តា ដែល​ពេល​នោះ​បាន​ឡើង​ងារ​ជា​ព្រះទាវធិតា​មហា​រាជិនី យក​លេស​ថា​សង្គ្រាម​រវាង​ចិន និង​យួន មិន​ទាន់​ចប់ ហើយ​សុំ​អង្វរ​ខ្ចី​បន្ត​ទៅ​មុខ​មួយ​រយៈ​ទៀត​សិន។
17	ព្រះរាមាធិបតី​ពញានូ សោយរាជ្យ​ដល់​ឆ្នាំ​១៦៣៩ ក៏​ទ្រង់​ប្រឈួន​ជា​ទម្ងន់ ហើយ​ទ្រង់​សុគត​ក្នុង​រាជធានី​ឧដុង្គ ក្នុង​ឆ្នាំ​នោះ​ទៅ។ ឯ​អដ្ឋិធាតុ​របស់​ព្រះអង្គ ត្រូវ​គេ​យក​ទៅ​បញ្ចុះ​ក្នុង​ព្រះ​ចេតិយ​ត្រៃត្រិង្ស​លើ​ភ្នំ​ព្រះរាជទ្រព្យ គឺ​ភ្នំ​ឧដុង្គ សព្វថ្ងៃ​នេះ​ដែរ។
18	ក្រោយ​ពី​ព្រះរាមាធិបតី​ពញានូ ជា​អនុជ​បង្កើត​របស់​ព្រះរាជ​សម្ភារ ប្រឈួន​ហើយ​សុគត​ទៅ ព្រះឧទ័យ ជា​មា ព្រម​ទាំង​នាម៉ឺន​សព្វ​មុខ​មន្ត្រី ក៏​លើក​ព្រះអង្គ​នន់ ដែល​ជា​ព្រះរាជបុត្រ​ច្បង​របស់​ព្រះឧទ័យ​មហា​ឧបយោរាជ ឲ្យ​ឡើង​សោយរាជ្យ​ស្នង​ព្រះជេដ្ឋា​អយ្យកោ​មួយ (គឺ​បង​ជីដូន​មួយ) នៅ​រាជធានី​ឧដុង្គមានជ័យ ដោយ​មាន​ព្រះនាម​ក្នុង​រាជ្យ​ថា ព្រះបាទ​សម្ដេច​ព្រះរាជឱង្ការ​ព្រះ​បទុម​បរម​រាជាធិបតី ដែល​ប្រវត្តិ​វិទូ​ខ្លះ​និយម​ហៅ​ថា អង្គ​នន់​ទី​១។
19	ព្រះ​បទុម​រាជា​អង្គ​នន់ នេះ ទ្រង់​លើក​ក្សត្រី​ទេព​បញ្ជរ ជា​ព្រះរាជ​បុត្រី​ព្រះជ័យជេស្តា ឬ​“ជ័យជេដ្ឋាទី២” ដែល​ត្រូវ​ជា​អនុជ​រួម​បិតា​នឹង​ព្រះរាជ​សម្ភារ ព្រម​ទាំង​ព្រះអង្គ​នូ និង​ព្រះអង្គ​ច័ន្ទ ជា​អគ្គមហេសី ដោយ​ថ្វាយ​ព្រះនាម​ជា​ព្រះ​វរ​ក្សត្រី​ស្រី​ចក្រពត្តិរាជ។ ព្រះ​បទុម​រាជា​អង្គ​នន់ និង​ព្រះអគ្គមហេសី​ទេព​បញ្ជរ ទ្រង់​មាន​បុត្រ​មួយ​ព្រះអង្គ ព្រះនាម​ជ័យ​ជេដ្ឋ។
20	ព្រះមហាក្សត្រ​ព្រះ​បទុម​រាជា​ព្រះអង្គ​នន់ ដែល​ជា​បុត្រ​របស់​ព្រះឧទ័យ​មហា​ឧបយោរាជ នេះ សោយរាជ្យ​មិន​បាន​យូរ​ប៉ុន្មាន​ឡើយ ព្រោះ​ព្រះ​ពញា​ច័ន្ទ ដែល​ជា​ប្អូន​បង្កើត​របស់​ព្រះរាជ​សម្ភារ​ពញាតូ និង​ព្រះ​រាមាធិបតី​ពញានូ នោះ ទ្រង់​អាក់អន់​ព្រះទ័យ ហើយ​នឹក​គិត​ថា រាជ្យសម្បត្តិ​នេះ​ត្រូវ​តែ​បាន​មក​ព្រះអង្គ ដែល​ជា​ក្រសែ​ខាង​ក្សត្រ​សោយរាជ្យ មិន​ត្រូវ​បាន​ទៅ​ព្រះអង្គ​នន់ ដែល​ជា​ខ្សែ​ឧបយោរាជ​ឡើយ។ គិត​ដូច្នោះ​ហើយ ចៅ​ពញា​ច័ន្ទ ក៏​បញ្ចុះ​បញ្ចូល​មេ​ទ័ព​ជំនិត​របស់​ព្រះអង្គ​បួន​នាក់ ដែល​សុទ្ធតែ​ធ្លាប់​មាន​ថ្វីដៃ​ក្នុង​សង្គ្រាម​បង្ក្រាប​អ្នក​សិល្ប៍ បល្ល័ង្ក​ពេជ្រ និង​បល្ល័ង្ក​រ័ត្ន ពី​រាជ្យ​មុន​នោះ ឲ្យ​ចែក​ផ្លូវ​គ្នា​នាំ​សេនា​ទាហាន​ចូល​វាយ​លុក​ទាំង​ព្រះ​មហា​ឧបយោរាជ​ព្រះឧទ័យ និង​ព្រះ​បទុម​រាជា​អង្គ​នន់ ជា​ស្ដេច​សោយរាជ្យ​ក្នុង​ពេល​អាធ្រាត្រ​ស្ងាត់​ព្រម​គ្នា។
21	ទី​បំផុត ទ័ព​ចៅ​ពញា​ច័ន្ទ ក៏​ធ្វើ​គត់​ព្រះឧទ័យ ជា​មា និង​ព្រះ​បទុម​រាជា​អង្គ​នន់ បាន​តាម​បំណង​មែន។ ព្រះ​អដ្ឋិធាតុ​របស់​ក្សត្រ​ទាំង​ពីរ គឺ​ព្រះឧទ័យ និង​ព្រះ​បទុម​រាជា​អង្គ​នន់ នេះ ក្រោយ​មក​ត្រូវ​គេ​បញ្ចុះ​នៅ​ចេតិយ​ទន្ទឹម​លើ​ភ្នំ​ព្រះរាជទ្រព្យ គឺ​ភ្នំ​ឧដុង្គ នោះ​ដែរ។ ចំណែក​ខាង​ព្រះរាជ​បុត្រា​បី​ព្រះអង្គ​ទៀត​របស់​ព្រះ​មហា​ឧបយោរាជ​ឧទ័យ​នោះ គឺ​ព្រះអង្គ​អឹម បាន​រត់​ទៅ​ជ្រក​ជាមួយ​ព្រះ​មាតា​ព្រះអង្គ​ច័ន្ទ ដែល​បាន​ធ្វើ​គត់​ព្រះ​បិតា​របស់​ខ្លួន។ ឯ​ព្រះ​ពញា​សូ និង​ពញាតន់ ទ្រង់​យាង​ដោះ​ព្រះអង្គ​ទៅ​ពួន​ជាមួយ​ព្រះ​វររាជធិតា​មហា​រាជិនី​អង្គ​ចូវ។
22	ព្រះ​បទុម​រាជា​អង្គ​នន់ នេះ ទ្រង់​សោយរាជ្យ​ពី​ឆ្នាំ​១៦៣៩ ហើយ​ទ្រង់​សោយ​ទិវង្គត​នៅ​ឆ្នាំ​១៦៤១ នៃ​គ្រិស្ដសករាជ​នៅ​រាជធានី​ឧដុង្គមានជ័យ៕
***********
10	ព្រះបាទ​អង្គ​សូ និង​ព្រះ​បទុម​រាជា​ស្រី​ជ័យជេដ្ឋ (ភាគ​៤៤)

11	ព្រះ​បទុម​រាជា​ស្រី​ជ័យជេដ្ឋ ដែល​គ្រងរាជ្យ​ចន្លោះ​ឆ្នាំ​១៦៧២ និង​ឆ្នាំ​១៦៧៣ បាន​ដណ្ដើម​រាជ្យ​ដោយ​សម្លាប់​បិតា​ក្មេក គឺ​ព្រះអង្គ​សូ ចោល។ មិន​តែ​ប៉ុណ្ណោះ​ទេ ព្រះអង្គ​បាន​យក​ម៉ែ​ក្មេក​ធ្វើ​ជា​ព្រះអគ្គមហេសី​ផង។
12	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀបរាប់​ជូន​នូវ​ប្រវត្តិសាស្ត្រ​ខ្មែរ​ក្នុង​រាជ្យ​ព្រះបាទ​អង្គ​សូ និង​ព្រះ​បទុម​រាជា​ស្រី​ជ័យជេដ្ឋ ដូច​ត​ទៅ៖
13	ក្រោយ​ពី​បាន​នាំ​ទ័ព​សម្ព័ន្ធមិត្ត​យួន របស់​ខ្លួន វាយ​ឈ្នះ​ព្រះ​រាមាធិបតី​អង្គ​ច័ន្ទ អ៊ីប្រាហ៊ីម ដែល​ជា​ព្រះរៀម​ជីដូន​មួយ ហើយ​យួន បាន​ចាប់​ព្រះអង្គ​ច័ន្ទ ដាក់​ទ្រុង​ដែក​នាំ​យក​ទៅ​ស្រុក​យួន រួច​ទីបំផុត យួន ដែល​ជា​មិត្ត​បាន​ក្លាយ​ជា​សត្រូវ​វិញ ហើយ​ត្រូវ​បាន​វាយ​បណ្ដេញ​ទៅ​ស្រុក​អស់​ទៀត។ ព្រះអង្គ​សូ ដែល​ជា​បុត្រ​បន្ទាប់​របស់​ព្រះ​ឧទ័យ បាន​ឡើង​គ្រងរាជ្យ​សម្បត្តិ​នៅ​ក្រុង​ឧដុង្គ​មានជ័យ ដោយ​មាន​ព្រះនាម​ក្នុង​រាជ្យ​ថា ព្រះបាទ​សម្ដេច​ព្រះរាជ​ឱង្ការ​ព្រះ​បរម​រាជាធិរាជ​រាមាធិបតី។
14	ព្រះ​បរម​រាជា​អង្គ​សូ នេះ ទ្រង់​លើក​ព្រះអង្គ​ឡីក្សត្រី ជា​អនុជ​រួម​ព្រះ​បិតា ធ្វើ​ជា​ព្រះរាជ​អគ្គមហេសី ហើយ​ថ្វាយ​ព្រះនាម​ថា សម្ដេច​ព្រះ​ភគវតី​ព្រះចមក្សត្រី។ ព្រះអង្គ​ទ្រង់​អភិសេក​ព្រះ​ឧទ័យ​សូរ្យវង្ស​អង្គ​តន់ ជា​ព្រះអនុជ ជា​សម្ដេច​មហា​ឧបយោរាជ។ ឯកសារ​ខ្លះ​បាន​និយាយ​ថា នៅ​ដើម​រជ្ជកាល​របស់​ព្រះអង្គ មាន​ការ​បះបោរ​របស់​ពួក​ចាម​ជ្វា នៅ​ខេត្ត​ត្បូងឃ្មុំ។ តែ​ការ​បះបោរ​នេះ ត្រូវ​ទ័ព​ព្រះរាជា​លើក​ទៅ​វាយ​ខ្ចាត់ខ្ចាយ​អស់។ មេ​បះបោរ​រត់​ទៅ​ខេត្ត​សៀមរាប រួច​ឆ្លង​ចូល​ទៅ​ប្រទេស​សៀម ដោយ​មាន​ស្ម័គ្រ​បក្ខពួក ២.២២៤​នាក់​ទៅ​ជាមួយ​ផង។ ប៉ុន្តែ​ឯកសារ​មហា​បុរស​ខ្មែរ បាន​រៀបរាប់​ថា នៅ​ក្នុង​រាជ្យ​របស់​ព្រះអង្គ​មាន​ការ​បះបោរ​មួយ​យ៉ាង​ធំ​បាន​កើត​ឡើង ដែល​ដឹក​នាំ​ដោយ​មនុស្ស​ម្នាក់​នៅ​ភ្នំ​ជីពិត ក្នុង​ខេត្ត​លង្វែក ដែល​បាន​តាំង​ខ្លួន​ជា​ស្ដេច​ឈ្មោះ បារ៉ែនរាជ ហើយ​ប្រុង​វាយ​ដណ្ដើម​រាជ្យ​សម្បត្តិ តែ​ត្រូវ​ព្រះ​បរម​រាជា​អង្គ​សូ បញ្ជា​ឲ្យ​លើក​ទ័ព​ទៅ​វាយ​កម្ចាត់​បាន ហើយ​ចាប់​បាន​ទាំង​ខ្លួន​បារ៉ែន នោះ យក​មក​ប្រឹក្សា​ទោស​ប្រហារ​ជីវិត​បង់​នៅ​ត្រើយ​ខាង​ជើង​ស្ទឹង​ក្រាំង​ពន្លៃ ក្នុង​ខេត្ត​លង្វែក នោះ​ថែម​ទៀត​ផង។
15	ព្រះ​បរម​រាជា​អង្គ​សូ ទ្រង់​សព្វ​ព្រះទ័យ​លើក​ព្រះ​ស្រី​ជ័យជេដ្ឋ ដែល​ជា​បុត្រា​របស់​ព្រះ​បរម​រាជា​អង្គ​នន់ ជា​ព្រះរៀម​របស់​ព្រះអង្គ ដែល​ត្រូវ​ធ្វើ​គត់​ដោយ​ព្រះអង្គ​ច័ន្ទ អ៊ីប្រាហ៊ីម ជាមួយ​នឹង​ព្រះ​ឧទ័យ បិតា​ព្រះអង្គ​នោះ ឲ្យ​ឡើង​ជា​ព្រះរាជបុត្រ​សុណិសា គឺ​កូនប្រសា ដោយ​បាន​ផ្សំផ្គុំ​ព្រះរាជ​បុត្រី​ព្រះអង្គ​ព្រះនាម​ព្រះអង្គ​ស្រីធីតា ជា​ព្រះមហេសី​ផង។ ប៉ុន្តែ​មិន​យូរ​ប៉ុន្មាន ព្រះ​ស្រី​ជ័យជេដ្ឋ ដែល​ត្រូវ​ជា​ក្មួយ​ផង និង​ត្រូវ​ជា​កូនប្រសា​ផង​នេះ បាន​បញ្ចុះ​បញ្ចូល​រាស្ត្រ​ជា​ស្ម័គ្រ​បក្ខពួក​របស់​ខ្លួន​បាន​មួយ​ចំនួន។ យប់​មួយ​នោះ ព្រះ​ស្រី​ជ័យជេដ្ឋ បាន​នាំ​ពួក​បរិវារ ១៥០​នាក់​ដែល​មាន​កាន់​អាវុធ​គ្រប់​ដៃ លប​លុក​ធ្វើ​គត់​ព្រះ​បរម​រាជា​អង្គ​សូ ដែល​ជា​ឪពុកមា​ផង និង​ជា​ឪពុក​ក្មេក​សុគត​ទៅ។ ឯ​ព្រះ​ឧទ័យ​សូរ្យវង្ស​អង្គ​តន់ ជា​អនុជ​របស់​ព្រះ​បរម​រាជា​អង្គ​សូ ទ្រង់​នាំ​ព្រះអង្គ​នន់ បុត្រា​ព្រះអង្គ​អឹម ដែល​ចូល​ខាង​ព្រះអង្គ​ច័ន្ទ អ៊ីប្រាហ៊ីម ហើយ​សុគត​ក្នុង​សង្គ្រាម​ពី​លើក​មុន​នោះ ភៀស​ទៅ​ស្រុក​យួន ក្នុង​ពេល​យប់​នោះ។
16	ព្រះ​បរម​រាជា​អង្គ​សូ ទ្រង់​ឡើង​សោយរាជ្យ​នៅ​ឆ្នាំ​១៦៥៨ ឬ​ឆ្នាំ​១៦៥៩ ហើយ​ត្រូវ​សុគត​ដោយ​ការ​លប​ធ្វើ​គត់​របស់​ព្រះ​ស្រី​ជ័យជេដ្ឋ ជា​កូនប្រសា​នៅ​ឆ្នាំ​១៦៧២ នៃ​គ.ស នៅ​រាជធានី​ឧដុង្គ។ ព្រះ​អដ្ឋិធាតុ​របស់​ព្រះអង្គ ក៏​ត្រូវ​បាន​បញ្ចុះ​នៅ​ចេតិយ​ទន្ទឹម​លើ​ភ្នំ​ព្រះរាជទ្រព្យ គឺ​ភ្នំ​ឧដុង្គ នោះ​ដែរ។
17	ក្រោយ​ពី​បាន​លុក​ធ្វើ​គត់​ព្រះស្ថរ្សោ “គឺ​បិតា​ក្មេក” ព្រះបាទ​បរម​រាជា​អង្គ​សូ រួច​ហើយ ព្រះ​ស្រី​ជ័យជេដ្ឋ ដែល​ជា​បុត្រ​របស់​ព្រះអង្គ​នន់ និង​ជា​ចៅ​ព្រះ​ឧទ័យ ក៏​ទ្រង់​ឡើង​គ្រងរាជ្យ​នៅ​រាជធានី​ឧដុង្គ​មានជ័យ ដោយ​មាន​ព្រះនាម​ក្នុង​រាជ្យ​ថា ព្រះបាទ​សម្ដេច​ព្រះរាជ​ឱង្ការ​ព្រះ​បទុម​រាជាធិរាជ​បរមបពិត្រ ដែល​ប្រវត្តិវិទូ​ខ្លះ​និយម​ហៅ​ថា ជ័យជេដ្ឋា​ទី​៣។
18	ព្រះ​បទុម​រាជា​ស្រី​ជ័យជេដ្ឋ នេះ ជា​ស្ដេច​ខិលខូច​មិន​ប្រកប​ដោយ​សីលធម៌​ឡើយ ក្រោយ​ពី​ធ្វើ​គត់​បិតា​ក្មេក​ដណ្ដើម​រាជ្យ​បាន​ហើយ ព្រះអង្គ​ទ្រង់​លើក​សម្ដេច​ព្រះភគវតី​ព្រះចមក្សត្រី ដែល​ជា​អតីត​មហេសី​របស់​បិតា​ក្មេក​នោះ ឲ្យ​ឡើង​ជា​អគ្គមហេសី​ស្តាំ​របស់​ព្រះអង្គ​ទាំង​បង្ខំ។ ទ្រង់​តែង​តាំង​ព្រះអង្គ​ស្រីធីតា នោះ ជា​អគ្គមហេសី​ឆ្វេង។
19	សម្ដេច​ព្រះភគវតី​ព្រះចមក្សត្រី ដែល​ត្រូវ​ជា​ម្តាយ​មីង ហើយ​ត្រូវ​ព្រះ​បទុម​រាជា​ស្រី​ជ័យជេដ្ឋ លើក​ជា​ព្រះអគ្គមហេសី​ស្តាំ​នេះ ទ្រង់​តូច​ព្រះទ័យ​ណាស់ ក៏​ទ្រង់​បាន​លប​ទាក់ទង​គិតគូរ​ជាមួយ​ពួក​ចាម​ជ្វា ដែល​ជា​រាជការ​សល់​ពី​រាជ​ព្រះ​រាមាធិបតី​អង្គ​ច័ន្ទ អ៊ីប្រាហ៊ីម នោះ ឲ្យ​ជួយ​វាយ​កម្ចាត់​ព្រះ​បទុម​រាជា​ស្រី​ជ័យជេដ្ឋ។ ពួក​ចាម​ជ្វា បាន​យល់​ព្រម​ចុះ​ចូល​នឹង​ព្រះនាង​ជាច្រើន​នាក់។ ក្រោយ​មក ព្រះភគវតី​ព្រះចមក្សត្រី ទ្រង់​ក្លែង​ធ្វើ​ជា​អាពាធ​ជា​ទម្ងន់ ហើយ​ទ្រង់​បាន​សុំ​ឲ្យ​ពួក​ចាម​ជ្វា ចូល​មក​ថែ​ជំងឺ​ព្រះនាង​ក្នុង​ព្រះបរមរាជវាំង។ ព្រះ​បទុម​រាជា​ស្រី​ជ័យជេដ្ឋ មិន​យល់​ពី​កិច្ច​កល​នេះ ទ្រង់​អនុញ្ញាត​តាម​ការ​ស្នើសុំ។ ទីបំផុត ព្រះភគវតី បាន​បញ្ជា​ឲ្យ​ពួក​ចាម​ជ្វា ទាំង​នោះ លប​លុក​ធ្វើ​គត់​ព្រះ​បទុម​រាជា​ស្រី​ជ័យជេដ្ឋ សុគត​ទៅ។ ព្រះរាជា​អង្គ​នេះ ទ្រង់​សោយរាជ្យ​បាន​តែ ៥​ខែ​ប៉ុណ្ណោះ ក៏​ទ្រង់​សុគត​ដោយ​អាវុធ​នៅ​ក្នុង​ព្រះរាជវាំង​ឧដុង្គ​មានជ័យ ហើយ​អដ្ឋិធាតុ​ព្រះអង្គ​ក៏​ត្រូវ​បាន​គេ​នាំ​ទៅ​បញ្ចុះ​នៅ​ចេតិយ​ទន្ទឹម​លើ​ភ្នំ​ព្រះរាជទ្រព្យ នោះ​ដែរ៕
***********
10	ព្រះរាជា​ខ្មែរ​ដែល​កាន់​សាសនា​ឥស្លាម​និង​ការ​លូក​ដៃ​ចូល​ក្នុង​កិច្ចការ​ខ្មែរ​របស់​យួន​លើក​ដំបូង (ភាគ​៤៣)

11	ព្រះ​រាមាធិបតី​អង្គ​ច័ន្ទ ដែល​ជា​ព្រះមហាក្សត្រ​សោយរាជ្យ​នៅ​ចន្លោះ​ឆ្នាំ​១៦៤១ និង​ឆ្នាំ​១៦៥៩ ជា​ព្រះរាជា​ខ្មែរ​តែ​មួយ​អង្គ​គត់​ក្នុង​ប្រវត្តិសាស្ត្រ​នៃ​ប្រទេស​កម្ពុជា ដែល​ទ្រង់​ចូល​សាសន៍​កាន់​សាសនា​ឥស្លាម។
12	តើ​រឿងរ៉ាវ​នេះ​មាន​ដំណើរ​ដើម​ទង​យ៉ាងណា? សូម​អញ្ជើញ​លោក​អ្នក​នាង​ស្តាប់​ការ​រៀបរាប់​របស់ លោក ជុន ច័ន្ទបុត្រ ដូច​ត​ទៅ៖
13	ក្រោយ​ពី​ធ្វើ​គត់​ព្រះ​មហា​ឧបយោរាជ​ឧទ័យ ជា​មា និង​ព្រះ​បទុមរាជា​អង្គ​នន់ ជា​បង​ជីដូន​មួយ​រួច​ហើយ សម្ដេច​ចៅ​ពញា​ច័ន្ទ ក៏​បាន​ទទួល​ពិធី​ប្រាប្ដាភិសេក​ឡើង​សោយរាជ្យ​សម្បត្តិ​នៅ​រាជធានី​ឧដុង្គ ដោយ​មាន​ព្រះនាម​ក្នុង​រាជ្យ​ថា ព្រះបាទ​សម្ដេច​ព្រះ​រាមាធិបតី។ ប៉ុន្តែ​អ្នក​ប្រវត្តិវិទូ​ជាច្រើន​និយម​ហៅ​ព្រះនាម​ព្រះអង្គ​ថា ព្រះអង្គ​ច័ន្ទ​អ៊ីប្រាហ៊ីម ព្រោះ​ព្រះអង្គ​ជា​មហាក្សត្រ​ខ្មែរ​តែ​មួយ​អង្គ​គត់ ដែល​ទ្រង់​បាន​ចូល​សាសន៍​កាន់​សាសនា​ឥស្លាម។
14	ឯកសារ​ខ្លះ​សរសេរ​ថា ព្រះអង្គ​ច័ន្ទ ទ្រង់​បាន​ចូល​សាសន៍ និង​កាន់​សាសនា​ឥស្លាម នេះ បន្ទាប់​ពី​ព្រះអង្គ​បាន​រៀប​អភិសេក​ជាមួយ​ស្ត្រី​ជា​ជនជាតិ​ចាម ម្នាក់ ដែល​ព្រះអង្គ​បាន​ជួប​ក្នុង​ដំណើរ​វិល​ត្រឡប់​មក​ពី​ក្រសាល​ទន្លេ​ធំ​ពី​ខេត្ត​ក្រចេះ។ នៅ​ពេល​នោះ ព្រះអង្គ​ទ្រង់​ឆៀង​ចូល​ពិនិត្យ​រាជធានី​ចាស់​ស្រីសន្ធរ ហើយ​យាង​មក​ដល់​ខាង​ត្បូង​កំពង់លួង វិញ ព្រះអង្គ​ក៏​បាន​ជួប​នឹង​នារី​ចាម ដ៏​មាន​រូប​រាង​ល្អ​ស្អាត ចរិយា​ល្អ​ប្រពៃ​ម្នាក់ ចុះ​មក​ដង​ទឹក។ នាង​ក្រមុំ​ចាម នោះ​ឈ្មោះ នាង​វ៉ះ ជា​កូន ចៃសុន និង​នាង​ម៉ា ជា “ព្រះ​រាជវង្ស​ចាម” ។
15	ព្រះអង្គ​ទ្រង់​ព្រះ​ស្នេហា​នឹង នាង​វ៉ះ ក្រមុំ​ចាម នោះ​ខ្លាំង​ណាស់ ហើយ​ក៏​បាន​ទាក់ទង​រួម​មេត្រី រួច​លើក​នាង​ជា​ព្រះ​ស្នំឯក។ ឯកសារ​ខ្លះ​បាន​រៀបរាប់​ថា ដោយ​ព្រះអង្គ​ចង់​គេច​ឲ្យ​ផុត​ពី​បាបកម្ម​ដែល​ព្រះអង្គ​បាន​ធ្វើ​គត់​ព្រះ​ឧទ័យ ជា​មា និង​ព្រះ​បទុម​រាជា​អង្គ​នន់ ទៅ​តាម​ជំនឿ​ព្រះពុទ្ធ​សាសនា និង​ដោយ​គោរព​តាម​ប្រពៃណី​នៃ​ជនជាតិ​ចាម ផង ព្រះអង្គ​ក៏​ព្រម​ចូល​កាន់​សាសនា​ឥស្លាម ដោយ​កាត់​ចុង​អង្គ​ជាតិ និង​យក​ព្រះនាម​ថា អ៊ីប្រាហ៊ីម។ ស្បែក​ចុង​អង្គ​ជាតិ​របស់​ព្រះអង្គ​នោះ ត្រូវ​បាន​ឯកសារ​ខ្លះ​អះអាង​ថា ត្រូវ​បាន​គេ​យក​ទៅ​តម្កល់​ទុក​នៅ​ក្នុង​ព្រះវិហារ​ឥស្លាម មួយ ខាង​ត្បូង​កំពង់លួង ដែល​បាន​ប្ដូរ​ឈ្មោះ​ទីនោះ​ជាប់​ជា​ភូមិ​ឃ្លាំងស្បែក ជា​រៀង​រហូត​មក។
16	ឯកសារ​ប្រវត្តិសាស្ត្រ​ខ្លះ​ទៀត​និយាយ​ផ្សេង​ពី​នេះ​ទៅ​វិញ ដោយ​អះអាង​ថា ប្រការ​ដែល​ព្រះអង្គ​ច័ន្ទ​អ៊ីប្រាហ៊ីម សុខ​ចិត្ត​ចូល​សាសន៍ និង​កាន់​សាសនា​ឥស្លាម នេះ គឺ​ប្រហែល​មក​ពី​ព្រះអង្គ​ចង់​សង​គុណ​ពួក​ចាម ដែល​ព្រះអង្គ​បាន​ពឹងពាក់​ក្នុង​ការ​វាយ​ដណ្ដើម​រាជ្យ​ពី​ព្រះ​មហា​ឧបយោរាជ​ឧទ័យ ជា​មា និង​ព្រះ​បទុម​រាជា​អង្គ​នន់ ជា​បង​ជីដូន​មួយ។
17	កាល​បើ​បាន​ឡើង​គ្រងរាជ្យ​ហើយ ព្រះអង្គ​ទ្រង់​សព្វ​ព្រះរាជហឫទ័យ​ប្រោស​ប្រណី​ពួក​ចាម​ជ្វា លើក​ជា​មន្ត្រី​ធំ ហើយ​លើក​ចៃសុន ជា​ព្រះ​បិតា​ក្មេក ឲ្យ​ឡើង​ជា​សម្ដេច​បរទេស​រាជ ឲ្យ​ត្រួត​អស់​លើ​ពួក​ចាម​ជ្វា ថែម​ទៀត​ផង។
18	នៅ​ក្នុង​រាជ្យ​ព្រះអង្គ គឺ​ក្នុង​ឆ្នាំ​១៦៤៣ មាន​ព្រឹត្តិការណ៍​ទាស់ទែង​គ្នា​ដ៏​ធំ​មួយ​រវាង​ពួក​ហូល្លង់ដ៍ ដែល​ពី​ខាង​ដើម​បាន​គាំទ្រ និង​អបអរ​សាទរ​យ៉ាង​ក្លៀវក្លា​ចំពោះ​ព្រះអង្គ​ច័ន្ទ​អ៊ីប្រាហ៊ីម ដែល​បាន​កម្ចាត់​ស្ដេច​ជ្រែក​រាជ្យ គឺ​ព្រះ​ឧទ័យ និង​ព្រះ​អង្គ​នន់ បាន​នោះ។ ហើយ​ពួក​ហូល្លង់ដ៍ នេះ ឈ្លោះ​ជាមួយ​ពួក​ព័រទុយហ្គាល់ ដែល​ជា​សម្ព័ន្ធ​របស់​ឈ្មួញ​ចាម​ជ្វា ជាច្រើន​នាក់ ដែល​ជា​បរិវារ​របស់​ព្រះអង្គ​ច័ន្ទ។ ព្រះអង្គ​បាន​បណ្តោយ​ឲ្យ​ពួក​ចាម​ជ្វា និង​ព័រទុយហ្គាល់ កាប់​សម្លាប់​ឈ្មួញ​ហូល្លង់ដ៍ ស្លាប់​អស់​ជាច្រើន​នាក់ ហើយ​រឹប​អូស​យក​កប៉ាល់ និង​ទំនិញ​របស់​ពួក​នេះ​ដែល​ចត​នៅ​កំពង់លួង ផង។ ហើយ​ក្រោយ​នោះ​បន្តិច កប៉ាល់​ហូល្លង់ដ៍ មួយ​ទៀត​មក​ពី​កោះ​តៃវ៉ាន់ ដែល​ពួក​ព័រទុយហ្គាល់ ហៅ​ថា ហ្វ័រមូហ្សា (Formosa) ក៏​ត្រូវ​គេ​រឹប​អូស​ទៀត។
19	ដើម្បី​ជា​ការ​សង​សឹក ទេសាភិបាល​ហូល្លង់ដ៍ នៃ​ក្រុង​បាតាវ្យា ក្រុង​ហ្សាការតា (Jakarta) បាន​បញ្ជូន​កប៉ាល់​៥ ទាហាន ១៦០​នាក់ និង​នាវិក​ជាតិ​អឺរ៉ុប ២៤០​នាក់ ចេញ​ដំណើរ​មក​កម្ពុជា។ កប៉ាល់​នេះ​មក​ដល់​ចតុមុខ​នៅ​ថ្ងៃ​ទី​៦ ខែ​កក្កដា ហើយ​ចត​នៅ​ទីនោះ​រហូត​ដល់​ខែ​មករា ឆ្នាំ​១៦៤៥។ ដោយ​គ្មាន​បាន​ទទួល​សំណង​អ្វី​ពី​ព្រះអង្គ​ច័ន្ទ មេបញ្ជាការ​កប៉ាល់​នោះ ក៏​សម្រេច​ចិត្ត​ថា​ត្រូវ​តែ​បន្ត​ដំណើរ​ឡើង​ទៅ​ដល់​ក្រុង​ឧដុង្គ។ ជម្លោះ​ទាស់ទែង​វាយ​តប់​គ្នា ក៏​កើត​មាន​ឡើង។ ទ័ព​ខ្មែរ​បាន​យក​សម្រាស់ និង​ក្បូន​ឫស្សី​យ៉ាង​ច្រើន ទៅ​ដាក់​ឃាំង​រាំង​ផ្លូវ​ទឹក ហើយ​យក​កាំភ្លើង​ធំ​តម្រៀប​ភ្ជង់​ពី​លើ​ច្រាំង​ទាំង​សង​ខាង។ ការ​ប្រយុទ្ធ​គ្នា​បាន​ផ្ទុះ​ឡើង មេបញ្ជាការ​ហូល្លង់ដ៍ ត្រូវ​ស្លាប់ ទាហាន និង​នាវិក ១២០​នាក់​ទៀត ក៏​ត្រូវ​ស្លាប់​ដែរ ប៉ុន្តែ​ទីបំផុត នាវា​ទាំងអស់​នោះ​បាន​រំដោះ​ខ្លួន​បាន។ ក្នុង​ពេល​ជាមួយ​គ្នា​នោះ​ដែរ កប៉ាល់​ហូល្លង់ដ៍ មួយ​ទៀត ធ្វើ​ដំណើរ​តាម​ទន្លេ​បាសាក់ ក៏​ត្រូវ​វាយ​ប្រហារ​ដោយ​នាវា​ខ្មែរ ដែល​គ្រប់គ្រង​ដោយ​ពួក​ព័រទុយហ្គាល់ និង​ដឹក​នាំ​ដោយ​ព្រះរាជា​ផ្ទាល់​ព្រះអង្គ។ នាវា​ហូល្លង់ដ៍ នេះ ខូចខាត​ជា​ទម្ងន់ ប៉ុន្តែ​ទីបំផុត​អាច​ធ្វើ​ដំណើរ​វិល​ទៅ​សមុទ្រ​វិញ​បាន។
20	ដល់​ខែ​កក្កដា ឆ្នាំ​១៦៥២ ពួក​ហូល្លង់ដ៍ បាន​សុំ​ចរចា​រក​សន្តិភាព​ជាមួយ​ខ្មែរ ហើយ​កិច្ច​ព្រមព្រៀង​មួយ​បាន​ត្រូវ​ចុះ​ហត្ថលេខា​នៅ​ខែ​កក្កដា ឆ្នាំ​១៦៥៣។
21	ព្រះរាជពង្សាវតារ​មហា​បុរស​ខ្មែរ បាន​អធិប្បាយ​ថា ឆ្នាំ​១៦៥៥ ព្រះ​រាមាធិបតី​អង្គ​ច័ន្ទ​អ៊ីប្រាហ៊ីម ទ្រង់​បាន​ទាមទារ​យក​ដី​កំពង់ក្របី​ព្រៃ​នគរ ដែល​ព្រះចៅ​អណ្ណាមកុក ស្រុក​យួន បាន​ខ្ចី​ធ្វើ​ជា​មូលដ្ឋាន​បង្ក​ទ័ព​ត​តាំង​ច្បាំង​នឹង​ចិន នោះ​មក​វិញ ព្រោះ​ចំបាំង​នោះ​បាន​ស្ងប់ស្ងាត់​ឡើង​វិញ​ហើយ។ ប៉ុន្តែ​ត្រូវ​បាន​ព្រះ​ទាវ​ធីតា​អង្គ​ចូវ អង្វរ​សុំ​ឲ្យ​យួន នៅ​បន្ត​ទៅ​ទៀត​សិន។
22	ដល់​ឆ្នាំ​១៦៥៦ ព្រះ​ទាវ​ធីតា​អង្គ​ចូវ ដែល​ប្រហែល​ជា​មិន​សប្បាយ​ព្រះ​ទ័យ​នឹង​ព្រះអង្គ​ច័ន្ទ​អ៊ីប្រាហ៊ីម ដែល​បាន​ទទូច​ទាមទារ​ដី​ខ្មែរ​មក​វិញ​នោះ បាន​សុំ​លា​ព្រះអង្គ​ច័ន្ទ ជា​ស្ដេច​ផែនដី ដក​ព្រះអង្គ​ចេញ​ពី​រាជធានី​ឧដុង្គ ទៅ​គង់​នៅ​ភ្នំពេញ​វិញ ដោយ​នាំ​យក​ទាំង​ព្រះអង្គ​សូ និង​ព្រះអង្គ​តន់ ជា​បុត្រ​របស់​ព្រះ​ឧទ័យ ទៅ​ជាមួយ​ផង។
23	បាន​ឱកាស​ល្អ​ហើយ នៅ​ឆ្នាំ​១៦៥៨ ព្រះអង្គ​សូ និង​ព្រះអង្គ​តន់ ដែល​ជា​បុត្រ​ព្រះ​ឧទ័យ និង​ជា​ព្រះអនុជ​របស់​ព្រះអង្គ​នន់ ដែល​ត្រូវ​ព្រះអង្គ​ច័ន្ទ​អ៊ីប្រាហ៊ីម ធ្វើ​គត់​នោះ ដោយ​មាន​ការ​ជួយ​ជ្រោមជ្រែង​ពី​ព្រះអង្គ​ចូវ បុត្រី​ស្ដេច​យួន ផង បាន​ចាត់​មន្ត្រី​សម្ងាត់​ឲ្យ​ទៅ​បញ្ចុះបញ្ចូល​រាស្ត្រ​ក្នុង​ខេត្ត​ជាច្រើន ហើយ​លើក​ទ័ព​ជាច្រើន​ទៅ​ច្បាំង​នឹង​ព្រះអង្គ​ច័ន្ទ ដែល​កាល​នោះ​ទ្រង់​សោយរាជ្យ​បាន ១៧​ព្រះ​វស្សា តែ​ត្រូវ​ទទួល​បរាជ័យ។
24	ទីបំផុត បុត្រ​ព្រះ​ឧទ័យ ទាំង​ពីរ បាន​សុំ​ឲ្យ​ព្រះ​ទាវ​ធីតា​អង្គ​ចូវ បុត្រី​ស្ដេច​យួន ធ្វើ​លិខិត​ទៅ​សុំ​ទ័ព​យួន មក​ជា​ជំនួយ។ ស្ដេច​យួន បាន​ចាត់​ទ័ព​ច្រើន​ពាន់​នាក់​ឲ្យ​មក​រួម​ជាមួយ​ទ័ព​ព្រះអង្គ​សូ និង​ព្រះ​អង្គ​តន់ ច្បាំង​ត​តាំង​នឹង​ព្រះអង្គ​ច័ន្ទ​អ៊ីប្រាហ៊ីម។ ទីបំផុត ព្រះអង្គ​ច័ន្ទ ទទួល​បរាជ័យ ហើយ​ត្រូវ​យួន ចាប់​ដាក់​ទ្រុង​ដែក​នាំ​យក​ទៅ​ស្រុក​យួន ទៅ។ ចំណែក​ខាង​ព្រះអង្គ​អឹម ដែល​ជា​បុត្រ​ព្រះ​ឧទ័យ ដែរ តែ​ចូល​ខាង​ព្រះ​រាមាធិបតី​អង្គ​ច័ន្ទ​អ៊ីប្រាហ៊ីម នោះ ក៏​ក្ស័យ​ព្រះជន្ម​ក្នុង​សមរភូមិ​នោះ​ទៅ។
25	ដោយ​ក្តី​លោភលន់​របស់​មេ​ទ័ព​យួន ដែល​ចង់​យក​ប្រទេស​ខ្មែរ​ដាក់​ជា​ចំណុះ​ប្រទេស​យួន ហើយ​មាន​បំណង​ប្រុង​ចាប់​យក​ព្រះអង្គ​សូ និង​ព្រះអង្គ​តន់ ដែល​ជា​សម្ព័ន្ធមិត្ត​របស់​ខ្លួន​នាំ​យក​ទៅ​ស្រុក​យួន ផង​នោះ ទ័ព​យួន ដែល​ច្បាំង​ឈ្នះ​ទ័ព​ព្រះអង្គ​ច័ន្ទ​អ៊ីប្រាហ៊ីម ហើយ បែរ​ជា​មក​ច្បាំង​នឹង​ទ័ព​ព្រះអង្គ​សូ និង​ព្រះអង្គ​តន់ វិញ​ទៀត។ តែ​ទីបំផុត ស្ដេច​ទាំង​ពីរ​វាយ​ឈ្នះ​ទ័ព​យួន យួន ក៏​នាំ​ទ័ព​រត់​ត្រឡប់​ទៅ​ស្រុក​វិញ​អស់​ទៅ។
26	ចំណែក​ខាង​ព្រះអង្គ​ច័ន្ទ​អ៊ីប្រាហ៊ីម ដែល​យួន ចាប់​ដាក់​ទ្រុង​ដែក​នាំ​យក​ទៅ​ស្រុក​យួន នោះ ឯកសារ​ខ្លះ​អះអាង​ថា យួន វា​ឃុំ​ព្រះអង្គ​នៅ​ក្វាងប៉ិញ រហូត​ដល់​មួយ​ឆ្នាំ​ក្រោយ​មក ព្រះអង្គ​ទ្រង់​សុគត​នៅ​ទីនោះ​ទៅ។ ឯ​ឯកសារ​ខ្លះ​ទៀត​និយាយ​ថា ព្រះអង្គ​ត្រូវ​ពួក​យួន ដែល​អាក់អន់​ចិត្ត​នឹង​ព្រះអង្គ​សូ និង​ព្រះអង្គ​តន់ ដោះ​លែង​ព្រះអង្គ​នាំ​វិល​ត្រឡប់​មក​ប្រទេស​កម្ពុជា វិញ តែ​ធ្វើ​ដំណើរ​ដល់​ពាក់​កណ្ដាល​ផ្លូវ ព្រះអង្គ​ទ្រង់​ប្រឈួន ហើយ​សុគត​នៅ​ត្រង់​ស្រុក​បត់ចិញ្ចៀន នេះ​ទៅ៕
***********
10	ប្រវត្តិសាស្ត្រ​ប្រទេស​កម្ពុជា​ត្រូវ​បែង​ចែក​ជា​ពីរ​នៅ​ចុង​សតវត្ស​ទី​១៧ (ភាគ​៤៥)

11	នៅ​ចុង​សតវត្ស​ទី​១៧ ក្រោម​រាជ្យ​របស់​សម្ដេច​ព្រះ​កែវហ្វាអង្គជី ប្រទេស​កម្ពុជា ត្រូវ​បែង​ចែក​ជា​ពីរ។ ត្រើយ​ខាង​លិច​គ្រប់គ្រង​ដោយ​ស្ដេច​សោយរាជ្យ គឺ​សម្ដេច​ព្រះ​កែវហ្វាអង្គជី ឯ​ត្រើយ​ខាង​កើត គ្រប់គ្រង​ដោយ​ព្រះអង្គ​នន់ ដែល​មាន​យួន ជួយ​គាំទ្រ។
12	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀបរាប់​ជូន​លោក​អ្នក​នាង​នូវ​ប្រវត្តិសាស្ត្រ​ខ្មែរ​នា​ដំណាក់​កាល​នោះ​ដូច​ត​ទៅ៖
13	ក្រោយ​ពី​ពេល​ដែល​សម្ដេច​ព្រះ​ភគវតី​ព្រះចមក្សត្រី អតីត​អគ្គមហេសី​របស់​បរម​រាជា​ពញា​សូ បញ្ជា​ឲ្យ​ពួក​ចាម​ជ្វា ឲ្យ​លប​លុក​ធ្វើ​គត​ព្រះ​បទុម​រាជា​ស្រី​ជ័យជេដ្ឋ បាន​ហើយ ពួក​ព្រាហ្មណ៍​បុរោហិត នាម៉ឺន​សព្វ​មុខ​មន្ត្រី រាជា​គណៈ​សង្ឃ ព្រះរាជវង្សានុវង្ស ក៏​បាន​ថ្វាយ​រាជ្យ​សម្បត្តិ​ទៅ​ព្រះអង្គ​ជី ដែល​ជា​ព្រះរាជ​បុត្រ​ច្បង​របស់​ព្រះ​បរម​រាជា​ពញា​សូ ឲ្យ​ឡើង​សោយរាជ្យ​នៅ​ទីក្រុង​ឧត្តុង្គមានជ័យ ដោយ​មាន​ព្រះនាម​ក្នុង​រាជ្យ​ថា សម្ដេច​ព្រះ​កែវហ្វាអង្គជី។
14	ចំណែក​ខាង​ព្រះ​មហា​ឧបយោរាជ​អង្គ​តន់ ជា​ព្រះបិតុលា និង​ព្រះ​អង្គ​នន់ ដែល​ត្រូវ​ជា​ប្អូន​ជីដូនមួយ​នឹង​ព្រះអង្គ ដែល​បាន​ភៀស​ខ្លួន​ទៅ​ប្រទេស​យួន ក្នុង​ពេល​ដែល​ព្រះ​ស្រី​ជ័យជេដ្ឋ ធ្វើ​គត​ដណ្ដើម​រាជ្យ​ពី​ព្រះ​បរម​រាជា​ពញា​សូ ជា​បិតា​របស់​ព្រះអង្គ​នោះ បាន​សុំ​ទ័ព​ពី​ព្រះរាជា​យួន ដើម្បី​មក​វាយ​ព្រះ​ស្រី​ជ័យជេដ្ឋ សងសឹក​វិញ។ ព្រះចៅ​យួន​អណ្ណាម​កុក ក៏​យល់​ព្រម​បញ្ជូន​ទ័ព ១​ម៉ឺន​នាក់​មក​វាយ​ប្រទេស​ខ្មែរ​តាម​ការ​ស្នើសុំ។ ឯកសារ​ខ្លះ​បាន​បញ្ជាក់​ថា គឺ​ដោយសារ​ព្រះអង្គ​តន់ និង​ព្រះអង្គ​នន់ ជា​មា និង​ក្មួយ ដែល​បាន​ទៅ​ពឹង​យួន ឲ្យ​បោះ​ទីតាំង​នៅ​ព្រៃ​នគរ​នេះ​ហើយ ដែល​នាំ​ឲ្យ​យួន ចេះ​តែ​នាំ​គ្នា​ទន្ទ្រាន​ចូល​មក​កាន់​តែ​ច្រើន​ឡើងៗ​នៅ​ដែនដី​ប្រទេស​ខ្មែរ​ភាគ​ខាង​ក្រោម​នោះ។
15	ពេល​នាំ​ទ័ព​យួន មក​ដល់​ប្រទេស​ខ្មែរ​ហើយ ទើប​ព្រះ​មហា​ឧបយោរាជ​អង្គ​តន់ ដឹង​ថា ព្រះ​បទុម​រាជា​ស្រី​ជ័យជេដ្ឋ ជា​ស្ដេច​ជ្រែក​រាជ្យ​នោះ ត្រូវ​សុគត​ដោយសារ​ស្នាដៃ​ពួក​ចាម​ជ្វា រួច​ទៅ​ហើយ។ ឯ​ខាង​សម្ដេច​ព្រះ​កែវហ្វាអង្គជី ដែល​ទើប​នឹង​ឡើង​សោយរាជ្យ​វិញ​នោះ មិន​បាន​ដឹង​ថា​ព្រះ​បិតុលា​មាន​បំណង​ប៉ង​សងសឹក​ឲ្យ​ព្រះបិតា​ព្រះអង្គ​ឡើយ។ ពេល​បាន​ជ្រាប​ថា​មហា​ឧបយោរាជ​អង្គ​តន់ ជា​ព្រះ​បិតុលា និង​ព្រះអង្គ​នន់ ជា​ប្អូន​ជីដូនមួយ នាំ​ទ័ព​យួន ចូល​មក​ស្រុក​ខ្មែរ​ដូច្នោះ ទ្រង់​គិត​ថា ប្រាកដ​ជា​មក​ច្បាំង​ដណ្ដើម​រាជ្យ​ព្រះអង្គ ព្រះអង្គ​ក៏​បាន​ទ្រង់​កេណ្ឌ​ទ័ព​រាយ​កម្លាំង​ចាំ​ទទួល​ធ្វើ​សង្គ្រាម​រួច​ជា​ស្រេច។
16	ដោយ​មិន​បាន​យល់​បំណង​ពិត​ប្រាកដ​ទាំង​សង​ខាង និង​ដោយសារ​មាន​ការ​សង្ស័យ​រវាង​គ្នា​នឹង​គ្នា មហា​ឧបយោរាជ​អង្គ​តន់ ជា​ឪពុក​មា បាន​ក្លាយ​ជា​សត្រូវ​ស្លាប់​រស់​របស់​ព្រះអង្គ​ជី ជា​ក្មួយ ហើយ​សង្គ្រាម​ដ៏​ធំ​មួយ​បាន​កើត​ឡើង​រវាង​ម្ខាង​ខ្មែរ និង​ម្ខាង​ទៀត​ដោយ​មាន​អន្តរាគមន៍​ទ័ព​យួន។
17	ជា​ដំបូង ទ័ព​ទាំង​ពីរ​នេះ​បាន​ប៉ះ​ទង្គិច​ច្បាំង​គ្នា​នៅ​ភ្នំពេញ មិន​ចាញ់​មិន​ឈ្នះ ប៉ុន្តែ​ទីបំផុត ទ័ព​ខ្មែរ-យួន របស់​មហា​ឧបយោរាជ​អង្គ​តន់ វាយ​បំបែក​បន្ទាយ​ភ្នំពេញ ហើយ​ធ្វើ​ដំណើរ​ជម្រុល​ទៅ​វាយ​បន្ទាយ​ឧត្តុង្គមានជ័យ ទៀត។
18	ក្នុង​ដំណើរ​នេះ មហា​ឧបយោរាជ​អង្គ​តន់ ទ្រង់​អាពាធ​ជា​ទម្ងន់​ដោយ​អហិវាត​រោគ គឺ​រោគ​ខ្យល់ ឬ​អាសន្ន​រោគ។ ទ្រង់​ផ្ដាំ​នឹង​មេ​ទ័ព​យួន ឲ្យ​ខំ​វាយ​ដណ្ដើម​រាជ្យ​សម្បត្តិ​យក​មក​ថ្វាយ​ព្រះអង្គ​នន់ ជា​ក្មួយ​របស់​ព្រះអង្គ ដែល​ត្រូវ​ជា​ព្រះរាជបុត្រ​ព្រះអង្គ​អ៊ឹម ដែល​ទ្រង់​បាន​សោយ​ទិវង្គត​ក្នុង​សង្គ្រាម​កាល​រាជ្យ​ព្រះអង្គ​ច័ន្ទ​អ៊ីប្រាហ៊ីម នោះ​ឲ្យ​បាន។ ទ្រង់​ផ្ដែផ្ដាំ​រួច​ក៏​សុគត​ទៅ។
19	ចំណែក​ខាង​សម្ដេច​ព្រះ​កែវហ្វាអង្គជី ជា​ស្ដេច​សោយរាជ្យ​វិញ កាល​បើ​ជ្រាប​ថា​ទ័ព​ខ្មែរ-យួន របស់​ព្រះ​ឧបយោរាជ ជម្រុល​មក​ដល់​ឧត្តុង្គ​ហើយ ព្រះអង្គ​ក៏​ទ្រង់​ចាត់​ទ័ព​ឲ្យ​ទៅ​វាយ​កម្ចាត់​បាន​ដោយ​ជោគជ័យ។ ទ័ព​ខ្មែរ-យួន ក៏​ដក​ថយ ហើយ​មក​បោះ​ទីតាំង​នៅ​ខេត្ត​ស្រីសឈរ។
20	កាល​ណោះ​ប្រទេស​ខ្មែរ​ត្រូវ​ចែក​ជា​ពីរ គឺ​ខាង​លិច​ទន្លេ​មេគង្គ ត្រូវ​ឋិត​ក្រោម​អំណាច​របស់​សម្ដេច​ព្រះ​កែវហ្វាអង្គជី ជា​ស្ដេច​សោយរាជ្យ និង​ត្រើយ​ខាង​កើត​ឋិត​ក្រោម​ការ​ត្រួតត្រា​របស់​ព្រះអង្គ​នន់ ជា​ប្អូន​ជីដូនមួយ​របស់​ព្រះអង្គ​ដែល​មាន​យួន គាំទ្រ ហើយ​ដែល​មន្ត្រី​ខាង​កើត​ថ្វាយ​ព្រះនាម​ថា សម្ដេច​ព្រះ​បទុម​រាជា​មហា​ឧបយោរាជ។
21	មិន​យូរ​ប៉ុន្មាន ឧបយោរាជ​ថ្មី​នេះ​បាន​ចម្លង​ទ័ព​ខ្មែរ-យួន មក​បោះ​នៅ​កោះ​ស្លាកែត ខេត្ត​កៀនស្វាយ ត្រៀម​ច្បាំង​នឹង​ទ័ព​ត្រើយ​ខាង​លិច។ សម្ដេច​ព្រះ​កែវហ្វាអង្គជី ជា​ស្ដេច​ផែនដី​ជ្រាប​ដូច្នោះ ក៏​ចាត់​ឲ្យ​ព្រះអង្គ​ស៊ូ ជា​ព្រះអនុជ កាន់​ទ័ព​នៅ​រក្សា​ការពារ​ព្រះរាជវាំង​ឧត្តុង្គ។ ចំណែក​ព្រះអង្គ​ទ្រង់​ព្រះរាជ​ដំណើរ​ទៅ​កេណ្ឌ​ទ័ព​នៅ​ខេត្ត​សំរោងទង ដោយ​ទ្រង់​គង់​ប្រដាប់​នៅ​ស្រុក​កណ្ដាល​ប្រាំ​តម្លឹង ក្នុង​ខេត្ត​សំរោងទង នោះ។
22	ប៉ុន្តែ​មិន​យូរ​ប៉ុន្មាន ព្រះអង្គ​ក៏​ទ្រង់​អាពាធ​ដោយ​អហិវាត​រោគ រោគ​ខ្យល់ ឬ​អាសន្ន​រោគ ហើយ​សុគត​នៅ​ស្រុក​ប្រាំ​តម្លឹង​នោះ​ទៅ ទុក​កិច្ចការ​សង្គ្រាម​នោះ​ឲ្យ​ព្រះអនុជ គឺ​ព្រះ​ជ័យជេដ្ឋា​អង្គ​ស៊ូ ជា​អ្នក​ធ្វើ​បន្ត​ទៅ​ទៀត។ ព្រះអង្គ​ស៊ូ ក៏​ទ្រង់​លើក​ទ័ព​ពី​ឧត្តុង្គ ទៅ​វាយ​កម្ចាត់​ទ័ព​មហា​ឧបយោរាជ ដែល​បោះ​ទ័ព នៅ​ស្លាកែត ឲ្យ​ទទួល​បរាជ័យ​យ៉ាង​ដំណំ ហើយ​មហា​ឧបយោរាជ ក៏​នាំ​ព្រះ​ញាតិ និង​បណ្ដា​ជា​ខ្ញុំ​ទាំង​ប៉ុន្មាន យាង​ភៀស​ទៅ​ស្រុក​យួន​អណ្ណាម​កុក ម្ដង​ទៀត។
23	សម្ដេច​ព្រះ​កែវហ្វាអង្គជី ទ្រង់​ឡើង​សោយរាជ្យ​នៅ​រាជធានី​ឧត្តុង្គ​នៅ​ឆ្នាំ​១៦៧៣ ហើយ​ទ្រង់​សោយ​ទិវង្គត​ដោយ​អហិវាត​រោគ​នៅ​ស្រុក​ប្រាំ​តម្លឹង ខេត្ត​សំរោងទង ក្នុង​ឆ្នាំ​១៦៧៥ នៃ​គ្រិស្តសករាជ៕
***********
10	ព្រះ​ជ័យ​ចេស្ដា​អង្គ​ស៊ូ និង​ព្រះ​នារាយណ៍​រាមាធិបតី​ព្រះអង្គ​យ៉ង (ភាគ​៤៦)

11	សូម​អញ្ជើញ​លោក​អ្នក​នាង​ស្តាប់​នាទី​ប្រវត្តិសាស្ត្រ​ខ្មែរ ក្នុង​រាជ្យ​លើក​ទី​១ របស់​ព្រះ​ជ័យ​ចេស្ដា​អង្គ​ស៊ូ និង​ព្រះ​នារាយណ៍​រាមាធិបតី​ព្រះអង្គ​យ៉ង។ គឺ​នៅ​ក្នុង​រាជ្យ​លើក​ទី​១ របស់​ព្រះ​ជ័យ​ចេស្ដា​អង្គ​ស៊ូ នេះ​ហើយ ដែល​ជនជាតិ​ចិន ជាច្រើន​ដែល​បាន​ភៀស​ខ្លួន​ចូល​មក​បោះ​ទីតាំង​រស់នៅ​ក្នុង​ដែនដី​ខ្មែរ​ភាគ​ខាង​ក្រោម​យ៉ាង​ច្រើន។
12	លោក ជុន ច័ន្ទបុត្រ សូម​រៀបរាប់​ជូន​លោក​អ្នក​នាង​ដូច​ត​ទៅ៖
13	ក្រោយ​ពី​សម្ដេច​ព្រះ​កែវហ្វា​អង្គ​ជី ជា​ព្រះរាម​ទ្រង់​សោយ​ទិវង្គត​ទៅ ហើយ​ទ័ព​ត្រើយ​ខាង​កើត​ដែល​គាំទ្រ​ដោយ​យួន​អណ្ណាម​កុក ក៏​ដក​ថយ​ទៅ​ផង ព្រះរាជវង្សានុវង្ស នាម៉ឺន​សព្វ​មុខ​មន្ត្រី រាជា​គណៈសង្ឃ ព្រាហ្មណ៍​បុរោហិត ក៏​ស្រុះស្រួល​ថ្វាយ​រាជ្យសម្បត្តិ​ទៅ​ព្រះ​អង្គ​ស៊ូ ជា​ព្រះរាជបុត្រ​ពៅ​របស់​ព្រះ​បរម​រាជា​ពញា​សូ ឲ្យ​ឡើង​គ្រងរាជ្យ​នៅ​រាជធានី​ឧដុង្គ។ ឯ​រាជ​ពិធី​ប្រាប្ដាភិសេក​វិញ ត្រូវ​ធ្វើ​នៅ​ឆ្នាំ​១៦៨៩ គឺ​ក្រោយ​ពេល​គ្រងរាជ្យ​បាន​ប្រមាណ ១៣ ឬ ១៥​ឆ្នាំ ដោយ​មាន​ព្រះ​នាម​ថា ព្រះរាជឱង្ការ​ព្រះ​ជ័យ​ចេស្ដា​រាមា​ឥសូ។ ទ្រង់​អភិសេក​ព្រះ​អង្គ​អ៊ី ជា​ព្រះអនុជ​ជា​ព្រះ​អគ្គមហេសី​ព្រះនាម​ជា​សម្ដេច ព្រះ​ភគវតី​សិរី​ចក្រពត្តិ​មហាក្សត្រិយ៍។
14	ព្រះបាទ​ជ័យ​ចេស្ដា​អង្គ​ស៊ូ ដែល​ប្រវត្តិវិទូ​ខ្លះ​និយម​ហៅ​ថា ជ័យ​ជេដ្ឋា​ទី​៤ នេះ ទ្រង់​សោយរាជ្យ​នៅ​ឧដុង្គ បាន​តែ ១​ឆ្នាំ​ប៉ុណ្ណោះ ក៏​ទ្រង់​យាង​ទៅ​សាង​ព្រះរាជវាំង​ថ្មី​នៅ​ទួល​ឪជ្រឹង ឬ​ទ្រនំ​ជ្រឹង ក្នុង​ខេត្ត​សំរោងទង​ខាង​ស្ដាំ ហើយ​គង់​នៅ​ទីនោះ​ទុក​សម្ដេច​ព្រះ​ទាវ​ជា​ព្រះ​វរាជមាតា ឲ្យ​គង់​នៅ​រាជវាំង​ឧដុង្គ។ ក្នុង​អំឡុង​រាជ្យ​ព្រះអង្គ​នេះ មាន​ជនជាតិ​ចិន ជាច្រើន​ដែល​បាន​ភៀស​ចេញ​ពី​ប្រទេស​ខ្លួន ដោយសារ​ការ​វាយ​លុក​របស់​ពួក​ម៉ង់ស៊ូ បាន​ធ្វើ​ដំណើរ​តាម​នាវា​ហូរ​ចូល​មក​ក្នុង​ដែនដី​ខ្មែរ​ភាគ​ខាង​ក្រោម​យ៉ាង​ច្រើន ខ្លះ​មក​តាម​រយៈ​ទំនាក់ទំនង​ជាមួយ​ស្ដេច​យួន ដែល​រំលោភ​បញ្ជូន​ពួក​នេះ​ឲ្យ​មក​នៅ​ក្នុង​ទឹក​ដី​ខ្មែរ និង​ខ្លះ​ធ្វើ​ទំនាក់ទំនង​ផ្ទាល់​ជាមួយ​អ្នក​កាន់​អំណាច​ខ្មែរ ហើយ​បោះ​ទីតាំង​នៅ​ត្រង់​ពាម កោះត្រល់ កំពត កំពង់សោម ក្រមួនស ទឹក​ខ្មៅ ដូនណៃ។ល។
15	ចំណែក​ខាង​ព្រះអង្គ​នន់​មហា​ឧបយោរាជ ដែល​បាន​នាំ​បរិវារ​រត់​ទៅ​ស្រុក​យួន ម្ដង​ទៀត​នោះ បាន​សុំ​ជំនួយ​ទ័ព​ពី​ស្ដេច​យួន សាជាថ្មី ហើយ​នាំ​ទ័ព​ជើង​ទឹក​វាយ​លុក​យក​តាំង​ពី​ខេត្ត​បាសាក់ ព្រះត្រពាំង ក្រមួនស រៀង​ឡើង​មក​រហូត​ដល់​ខេត្ត​ល្វាឯម ហើយ​បោះ​បន្ទាយ​ធំ​នៅ​ជ្រោយចង្វារ។ ម៉្យាង​ទៀត ដោយ​ដឹង​ថា​ព្រះ​ជ័យ​ចេស្ដា​អង្គ​ស៊ូ ទ្រង់​ទៅ​គង់​នៅ​ព្រះរាជវាំង​ទួល​ឪជ្រឹង ឬ​ទ្រនំ​ឪជ្រឹង ហើយ​ទុក​ព្រះ​មាតា​ឲ្យ​គង់​នៅ​រាជវាំង​ឧដុង្គ​ដូច្នោះ ព្រះ​មហា​ឧបយោរាជ ក៏​បញ្ជា​ឲ្យ​ទ័ព​ចាប់​យក​ព្រះ​មាតា​របស់​ព្រះ​ជ័យ​ចេស្ដា​អង្គ​ស៊ូ ទៅ​ឃុំ​ទុក​នៅ​ជ្រោយចង្វារ ប៉ុន្តែ​ត្រូវ​បាន​ចៅ​ពញា​ហុក មេ​ទ័ព​ដ៏​ខ្លាំង​ពូកែ​របស់​ស្ដេច​ផែនដី​នេះ ទៅ​រំដោះ​បាន​មក​វិញ ហើយ​ត្រូវ​ព្រះរាជា​ប្រទាន​យស​យ៉ាង​ខ្ពង់ខ្ពស់។
16	នៅ​គ្រិស្តសករាជ​ប្រមាណ​១៦៨៩ នាម៉ឺន​ឈ្មោះ ចៅ​ពញា​នូ និង​ចិន​តាន់ដុងអៀ ដោយ​អាក់​អន់​ចិត្ត និង​មិន​បាន​ទទួល​បុណ្យ​ស័ក្ដិ ក៏​កើត​គំនិត​ក្បត់​រត់​ទៅ​ចូល​ជាមួយ​មហា​ឧបយោរាជ​អង្គ​នន់ ហើយ​លើក​ទ័ព​ខ្មែរ​យួន មក​ច្បាំង​នឹង​ទ័ព​ស្ដេច​ផែនដី តែ​ទីបំផុត​ត្រូវ​បរាជ័យ ហើយ​គេ​ចាប់​ខ្លួន​បាន និង​ប្រហារ​ជីវិត​បង់។
17	ក្រោយ​ពី​ទទួល​បរាជ័យ​យ៉ាង​ដំណំ​នេះ មហា​ឧបយោរាជ​អង្គ​នន់ បាន​ទៅ​សុំ​ទ័ព​យួន មក​ច្បាំង​សាជាថ្មី​ទៀត។ ព្រះ​ចៅ​យួន​អណ្ណាម​កុក បាន​បញ្ជូន​ទ័ព ២​ម៉ឺន​នាក់ មក​វាយ​ប្រទេស​កម្ពុជា សាជាថ្មី តែ​ត្រូវ​ទទួល​បរាជ័យ ហើយ​ដក​ថយ​ទៅ​វិញ។
18	ទីបំផុត ព្រះ​មហា​ឧបយោរាជ​អង្គ​នន់ បាន​ប្រមូល​ទ័ព​សេសសល់​របស់​ខ្លួន​ទៅ​បោះ​ទីតាំង​នៅ​ស្រុក​ស្រីសឈរ វិញ។ មិន​យូរ​ប៉ុន្មាន ដោយ​ចាញ់​សង្គ្រាម​ញឹកញាប់ ព្រះអង្គ​ទ្រង់​តូច​ព្រះទ័យ ហើយ​សុគត​នៅ​ទីនោះ​ទៅ។ តែ​ឯកសារ​ខ្លះ បាន​និយាយ​ផ្ទុយ​ទៅ​វិញ​ថា ទ័ព​យួន បាន​វាយ​យក​បាន​បន្ទាយ​ភ្នំពេញ ហើយ​ព្រះរាជា​ត្រូវ​ដក​ទ័ព​ថយ​ទៅ​កំពង់លួង និង​សុំ​ចរចា ហើយ​យល់​ព្រម​ដាក់​ប្រទេស​ខ្មែរ​ជា​ចំណុះ​យួន រួច​អនុញ្ញាត​ឲ្យ​មហា​ឧបយោរាជ​អង្គ​នន់ មាន​សេរីភាព​រស់នៅ​ស្រុក​ខ្មែរ។ ព្រះអង្គ​នន់ ក៏​បោះ​បន្ទាយ​នៅ​ខេត្ត​ស្រីសឈរ តែ​ទីបំផុត​ទ្រង់​ប្រឈួន ហើយ​សុគត​នៅ​ទីនោះ​ក្នុង​ឆ្នាំ​១៦៩១ នៃ​គ្រិស្តសករាជ។
19	ចំណែក​បុត្រ​ព្រះអង្គ នាម​អង្គ​អ៊ឹម វិញ ក្រោយ​ពី​ព្រះអង្គ​នន់​មហា​ឧបយោរាជ​ជា​បិតា​សុគត​ទៅ ក៏​នាំ​ស្ម័គ្រ​បក្ខពួក​ភៀស​ខ្លួន​ទៅ​សុំ​ជ្រក​កោន​រស់នៅ​ជាមួយ​ព្រះចៅ​អណ្ណាម​កុក ស្រុក​យួន ត​ទៅ​ទៀត ប៉ុន្តែ​ឯកសារ​ខ្លះ​ថា ដោយ​ចាញ់​សង្គ្រាម​ញឹកញាប់ ព្រះអង្គ​នន់ ក៏​សុំ​ចុះ​ចូល​ឈប់​ច្បាំង ហើយ​ទ្រង់​បោះ​ទីតាំង​គង់​នៅ​ស្រុក​ស្រីសឈរ រហូត​ដល់​សោយ​ទិវង្គត​នៅ​ទីនោះ។
20	ក្រោយ​ពី​ពេល​នោះ​មក ប្រទេស​ជាតិ​ក៏​បាន​សុខ​សន្តិភាព សម្ដេច​ព្រះ​ជ័យ​ចេស្ដា​អង្គ​ស៊ូ ព្រះអង្គ​ទ្រង់​បាន​បញ្ជា​ឲ្យ​កែ​សម្រួល​ច្បាប់​ចំនួន ២៤​ក្រម ដោយ​បាន​បន្ធូរបន្ថយ​ទណ្ឌកម្ម​ដែល​មាន​លក្ខណៈ​ធ្ងន់ធ្ងរ​ហួស​ប្រមាណ និង​លុប​បំបាត់​ចោល​ទោស​ប្រហារ​ជីវិត​ជាដើម​ផង។ នៅ​គ្រិស្តសករាជ​១៦៩២ ស្ដេច​ចាម នាម​បាត្រាញ់ មិន​ព្រម​លើក​សួយសារអាករ​ទៅ​ថ្វាយ​ស្ដេច​យួន ទៀត ស្ដេច​យួន ក៏​បញ្ជា​ឲ្យ​លើក​ទ័ព​មក​វាយ ហើយ​ចាប់​បាន​ព្រះរាជា​អង្គ​នេះ។ គឺ​ចាប់​តាំង​ពី​ពេល​នោះ​មក​ហើយ ដែល​យួន បាន​រឹប​ផ្ដាច់​យក​ប្រទេស​ចម្ប៉ា ទាំង​មូល​ទុក​ជា​សម្បត្តិ​យួន រហូត​មក។
21	ឯ​រាជវង្ស​ចាម នៅ​បឹងរី បឹងរាំង បាន​នាំ​បរិវារ​ប្រមាណ ៥​ពាន់​នាក់​មក​សុំ​ជ្រក​កោន​ព្រះ​ជ័យ​ចេស្ដា​អង្គ​ស៊ូ។ ព្រះអង្គ​ក៏​ទ្រង់​សន្តោស​ឲ្យ​ទៅ​នៅ​ត្បូងឃ្មុំ​ខ្លះ ស្ទឹងត្រង់​ខ្លះ ជ្រោយចង្វារ​ខ្លះ ព្រែកប្រា​ខ្លះ តាំង​ពី​ពេល​នោះ​មក។ គ្រិស្តសករាជ​១៦៩៥ ជា​ឆ្នាំ​បញ្ចប់​រាជ​លើក​ទី​មួយ​របស់​ព្រះ​ជ័យ​ចេស្ដា​អង្គ​ស៊ូ ដោយ​ព្រះអង្គ​ទ្រង់​ដាក់​រាជ្យ ហើយ​បង្វែរ​រាជ្យ​សម្បត្តិ​ឲ្យ​ទៅ​ព្រះ​ភាគី​វាយោ ក្មួយ ព្រះនាម ឧទ័យ​រាជា​អង្គ​យ៉ម ឡើង​សោយរាជ្យ​ជំនួស។ ឯ​ព្រះអង្គ​ទ្រង់​យាង​សាង​ផ្នួស​មួយ​វស្សា​នៅ​វត្ត​ព្រែកពួន ក្នុង​ខេត្ត​សំរោងទង។
22	ព្រះ​ឧទ័យ​រាជា​អង្គ​យ៉ង ជា​ព្រះរាជបុត្រ​របស់​សម្ដេច​ព្រះ​កែវហ្វា​អង្គ​ជី ទ្រង់​បាន​ឡើង​ស្នង​រាជ្យ​ពី​ព្រះ​បិតុលា គឺ​ព្រះ​ជ័យ​ចេស្ដា​អង្គ​ស៊ូ នៅ​រាជធានី​ឧដុង្គមានជ័យ ដោយ​មាន​ព្រះនាម​ក្នុង​រាជ្យ​ថា ព្រះ​នារាយណ៍​រាមាធិបតី​ព្រះ​ឧទ័យ​រាជា​បរម​បពិត្រ។ ព្រះអង្គ​ទ្រង់​លើក​ព្រះ​សុជាតិវតី​ជា​ព្រះ​អគ្គមហេសី។
23	ចំណែក​ខាង​ព្រះ​ជ័យ​ចេស្ដា​អង្គ​ស៊ូ ក្រោយ​ពី​រៀបចំ​ពិធី​រាជាភិសេក​ព្រះ​នារាយណ៍​រាមាធិបតី​ព្រះ​អង្គ​យ៉ង ឲ្យ​ឡើង​សោយរាជ្យ​ហើយ ព្រះអង្គ​ក៏​ទ្រង់​យាង​ទៅ​សាង​ព្រះ​ផ្នួស​នៅ​វត្ត​ព្រៃពួន បាន​មួយ​វស្សា រួច​ទ្រង់​លា​ចាក​សិក្ខាបទ ហើយ​ទ្រង់​គង់​ប្រថាប់​នៅ​ព្រះ​ពន្លាភាក់ ទី​ទួល​លៀប​ជា​អគ្នេយ៍​វត្ត​ព្រៃពួន នោះ។
24	ឯ​ព្រះ​នារាយណ៍​រាមាធិបតី​ព្រះអង្គ​យ៉ង សោយរាជ្យ​សម្បត្តិ​បាន ១០​ខែ ក៏​ទ្រង់​អាពាធ​ជា​ទម្ងន់ ហើយ​ទ្រង់​សុគត​ទៅ។ នាម៉ឺន​សព្វ​មុខ​មន្ត្រី ក៏​ប្រារព្ធ​ពិធី​បូជា​ព្រះ​សព ហើយ​រើស​ព្រះ​អដ្ឋិធាតុ​យក​ទៅ​បញ្ចុះ​នៅ​ចេតិយ​ទន្ទឹម​លើ​ភ្នំ​ព្រះរាជទ្រព្យ​នៅ​ក្រុង​ឧដុង្គមានជ័យ នោះ​ទៅ៕
***********
10	រាជ្យ​ទី​ពីរ​និង​ទី​បី​របស់​ព្រះ​ជ័យ​ចេស្ដា​អង្គ​ស៊ូ និង​សម្ដេច​ព្រះ​កែវ​ហ្វា​អង្គ​អឹម (ភាគ​៤៧)

11	នៅ​ចុង​សតវត្ស​ទី​១៧ ក្នុង​រាជ្យ​លើក​ទី​ពីរ​របស់​ព្រះ​ជ័យ​ចេស្ដា​អង្គ​ស៊ូ មន្ត្រី​ខ្មែរ​មួយ​រូប​បាន​ទៅ​ចូល​ដៃ​ជាមួយ​ស្ដេច​យួន​អណ្ណាម​កុក ហើយ​លើក​ទ័ព​យួន មក​វាយ​ប្រទេស​ខ្លួន​វិញ។ ថ្វី​ត្បិត​តែ​ទីបំផុត ទ័ព​ខ្មែរ​វាយ​បង្ក្រាប​ទ័ព​យួន បាន​ក្តី ប៉ុន្តែ​ពួក​យួន ដែល​ចាញ់​សង្គ្រាម មិន​វិល​ត្រឡប់​ទៅ​ស្រុក​យួន វិញ​ទេ ហើយ​ពួក​គេ​ក្រាញ​រស់នៅ​លើ​ទឹក​ដី​ខ្មែរ​តែ​ម្តង។
12	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀបរាប់​ជូន​នូវ​ប្រវត្តិសាស្ត្រ​ខ្មែរ​នា​ដំណាក់​កាល​នោះ ក្នុង​រាជ្យ​ទី​២ និង​ទី​បី​របស់​ព្រះ​ជ័យ​ចេស្ដា​អង្គ​ស៊ូ និង​សម្ដេច​ព្រះ​កែវ​ហ្វា​អង្គ​អឹម ដូច​ត​ទៅ៖
13	ក្រោយ​ពី​ព្រះ​នារាយណ៍​រាមា​ធិបតី​ព្រះអង្គ​យ៉ង សោយ​ទិវង្គត​ទៅ នាម៉ឺន​សព្វមុខ​មន្ត្រី ព្រះរាជវង្សានុវង្ស បាន​ទៅ​យាង​ព្រះ​ជ័យ​ចេស្ដា​អង្គ​ស៊ូ ដែល​ទ្រង់​បាន​លាចាក​សិក្ខាបទ ហើយ​គង់​ប្រថាប់​ឯ​ពន្លា​ភាក់​ទួល​លៀប ជិត​វត្ត​ព្រៃពួន នោះ ឲ្យ​មក​សោយរាជ្យ​វិញ។ ព្រះអង្គ​ក៏​ទ្រង់​យល់ព្រម ហើយ​យាង​ត្រឡប់​មក​សោយរាជ្យ​ជា​លើក​ទី​២ នៅ​រាជធានី​ឧដុង្គមានជ័យ នៅ​គ.ស ១៦៩៦។
14	នៅ​គ.ស ១៦៩៧ ដោយ​ចង់​ចៀសវាង​សង្គ្រាម​ដែល​កើត​ឡើង​ដោយសារ​ខ្មែរ​ទៅ​ពឹង​បរទេស​នោះ ព្រះ​ជ័យ​ចេស្ដា​អង្គ​ស៊ូ ទ្រង់​បាន​ធ្វើ​ចុតហ្មាយ និង​បញ្ជូន​គ្រឿង​បណ្ណាការ​ជាច្រើន​ទៅ​ថ្វាយ​ស្ដេច​យួន ដើម្បី​សុំ​ឲ្យ​ព្រះអង្គ​អឹម ដែល​ជា​ព្រះរាជបុត្រ​របស់​ព្រះអង្គ​នន់ ដែល​ភៀស​ខ្លួន​ទៅ​ជ្រក​កោន​នឹង​ស្ដេច​យួន នោះ បាន​វិល​ត្រឡប់​ពី​ស្រុក​យួន មក​វិញ។ ព្រះចៅ​អណ្ណាម​កុក​ស្ដេច​យួន ក៏​ទ្រង់​យល់ព្រម។
15	ពេល​ដែល​ព្រះអង្គ​អឹម ត្រឡប់​មក​ពី​ស្រុក​យួន វិញ​ហើយ ព្រះ​ជ័យ​ចេស្ដា​អង្គ​ស៊ូ ទ្រង់​សព្វ​ព្រះរាជហឫទ័យ​ណាស់ ទ្រង់​លើក​ព្រះអង្គ​អឹម នេះ​ឲ្យ​ជា​សម្ដេច​ព្រះ​កែវ​ហ្វា ហើយ​ទ្រង់​លើក​ព្រះរាជ​បុត្រី​ព្រះអង្គ​ព្រះនាម​សម្ដេច​ព្រះ​មហាក្សត្រី ថ្វាយ​ជា​ព្រះរាជ​មហេសី​ថែម​ទៀត​ផង។
16	នៅ​ឆ្នាំ​១៦៩៩ មាន​មន្ត្រី​ម្នាក់​ឈ្មោះ​ឧកញ៉ា នរេន្ទ្រ​អឹម (ជា​កូន​ខ្មោច​ឧកញ៉ា​មហា​សេនា​ម៉ិញ) ជា​មន្ត្រី​ទុច្ចរិត​ចូល​ចិត្ត​ញុះញង់​បំបែក​បំបាក់ ហើយ​មិន​សូវ​កោត​ខ្លាច​ព្រះ​ចេស្ដា​ស្ដេច​ផែនដី​ផង។ ព្រះរាជា​ទ្រង់​ស្ដី​បន្ទោស​ទូន្មាន​ប្រៀន​ប្រដៅ​កុំ​ឲ្យ​ប្រព្រឹត្ត​អាក្រក់​ត​ទៅ​ទៀត។ មន្ត្រី​រូប​នោះ​នឹក​ខ្មាស​ពួក​ស្នំ​ដែល​ដឹង​រឿង​ខ្លួន ក៏​ដើរ​កល​ឧបាយ​ក្បត់​ធ្វើ​ពុត​ជា​ឈឺ ថ្វាយ​ត្រា​លា​ងារ​ពី​រាជការ ហើយ​ទៅ​ធ្វើ​ជំនួញ​ដល់​ស្រុក​យួន រួច​និយាយ​ញុះញង់​មន្ត្រី​យួន ថា ស្ដេច​ខ្មែរ​មិន​ប្រកប​ដោយ​ធម៌ ហើយ​យក​សៀម ធ្វើ​ជា​មិត្ត គិត​ព្រួត​គ្នា​វាយ​យួន។
17	ស្ដេច​យួន ដែល​តែង​តែ​រក​លេស​នឹង​ទន្ទ្រាន​យក​ដី​ខ្មែរ​ផង ក៏​ចាត់​កម្លាំង​ទ័ព ៤​ម៉ឺន​នាក់​ឲ្យ​មេ​ទ័ព​យួន និង​ឧកញ៉ា នរេន្ទ្រ​អឹម នាំ​ឡើង​មក​វាយ​ស្រុក​ខ្មែរ។ ទ័ព​នេះ​ឡើង​រហូត​ដល់​បឹង​ទន្លេសាប។ ព្រះ​ជ័យ​ចេស្ដា​អង្គ​ស៊ូ ជ្រាប​ដូច្នោះ ក៏​ទ្រង់​ថយ​ព្រះអង្គ​ទៅ​គង់​នៅ​ខេត្ត​ពោធិ៍សាត់ ទុក​ទ័ព​ដែល​មាន​ថ្វីដៃ​ប្រយុទ្ធ ៥​ពាន់​នាក់ ឲ្យ​នៅ​ថែ​រក្សា​រាជធានី​ឧដុង្គ។
18	ក្រោយ​មក ព្រះអង្គ​ទ្រង់​កេណ្ឌ​ទ័ព​បាន​ចំនួន ៥​ម៉ឺន​នាក់ ហើយ​ចែក​ជា​ពីរ​កង គឺ​កង​ជើង​គោក​ស្ថិត​ក្រោម​បញ្ជាការ​ព្រះ​ធម្ម​រាជា ជា​ព្រះរាជបុត្រ​របស់​ព្រះអង្គ និង​ទ័ព​ជើង​ទឹក ស្ថិត​ក្រោម​បញ្ជាការ​សម្ដេច​ព្រះ​កែវ​ហ្វា​អង្គ​អឹម ជា​ព្រះ​ភាគិនេយ្យា​ផង និង​ត្រូវ​ជា​ព្រះ​សុណិសា​របស់​ព្រះអង្គ​ផង។ ទ័ព​ខ្មែរ​ទាំង​ពីរ​កង​នេះ បាន​លើក​ទៅ​ប្រសព្វ​គ្នា​នៅ​កំពង់ឆ្នាំង រួច​វាយ​សន្ធាប់​ទ័ព​យួន ឲ្យ​បាក់​បរាជ័យ ហើយ​ដក​ថយ​តាម​ទន្លេ​មេគង្គ​ត្រឡប់​ទៅ​វិញ។ ឯ​ឧកញ៉ា នរេន្ទ្រ​អឹម ជា​មន្ត្រី​ក្បត់ ត្រូវ​គេ​ចាប់​ខ្លួន​បាន ហើយ​ត្រូវ​ទទួល​ទោស​ប្រហារ​ជីវិត​បង់។ ចំណែក​ទ័ព​យួន ដែល​បាក់​ទៅ​នេះ មិន​ព្រម​ត្រឡប់​ទៅ​ស្រុក​យួន វិញ​ទេ ពួក​គេ​បែរ​ជា​ក្រាញ​នៅ​ក្នុង​ដី​ខ្មែរ​ត្រង់​ព្រៃ​គរ ព្រៃនគរ​សព្វថ្ងៃ កំពង់​ស្រកាត្រី និង​បារៀ ហើយ​ស្ដេច​យួន ក៏​បាន​បញ្ជា​ឲ្យ​រៀបចំ​ទឹក​ដី​ខ្មែរ​ត្រង់​តំបន់​នោះ យក​ជា​កម្មសិទ្ធិ​របស់​គេ ហើយ​ប្រមូល​ប្រជាជន​យួន​ភាគ​ខាង​លើ​ពី​ក្វាងប៊ិញ ឲ្យ​មក​តាំង​លំនៅ​លើ​ទឹក​ដី​ថ្មី​នេះ​ផង។
19	ឯ​ខាង​ជនជាតិ​ចិន ដែល​មាន​ចំនួន​កើន​កាន់​តែ​ច្រើន​ឡើងៗ​នោះ ត្រូវ​ស្ដេច​យួន តម្រូវ​ឲ្យ​ចូល​សញ្ជាតិ​យួន ទាំងអស់។ ចាប់​ពី​ពេល​នោះ​មក យួន បាន​កាន់​កាប់​តំបន់​ខាង​លើ​នេះ​ជា​ផ្លូវ​ការ ដោយ​មាន​ទីបញ្ជាការ​ធំ​នៅ​ព្រៃ​គរ គឺ​ព្រៃនគរ​សព្វថ្ងៃ។ ចំណែក​ខាង​ដី​ខ្មែរ​ភាគ​ខាង​ក្រោម​ទៀត គឺ​ត្រង់​ខេត្ត​មេស ក៏​យួន បាន​ដាក់​អំណាច​ត្រួតត្រា​រួច​ហើយ​ដែរ តែ​នៅ​ក្រៅ​ផ្លូវ​ការ​នៅ​ឡើយ។
20	នៅ​ដំណាច់​ឆ្នាំ​១៦៩៩ ព្រះ​ជ័យ​ចេស្ដា​អង្គ​ស៊ូ បាន​បញ្ចប់​រាជ្យ​លើក​ទី​ពីរ​របស់​ព្រះអង្គ ដោយ​ព្រះអង្គ​បាន​ដាក់​រាជ្យ ហើយ​បង្វែរ​រាជ្យ​សម្បត្តិ​នេះ​ថ្វាយ​ទៅ​ព្រះ​កែវ​ហ្វា​អង្គ​អឹម ជា​បុត្រ​ប្រសា​របស់​ព្រះអង្គ​ដែល​មាន​ស្នាព្រះហស្ត​បាន​វាយ​ឈ្នះ​ទ័ព​យួន ហើយ​បាន​ទាំង​ចាប់​ឧកញ៉ា នរេន្ទ្រ​អឹម ដែល​ជា​មន្ត្រី​ក្បត់​នោះ​ផង។
21	សម្ដេច​ព្រះ​កែវ​ហ្វា​អង្គ​អឹម ជា​ព្រះរាជបុត្រ​របស់​ព្រះ​មហា​ឧបយោរាជ​អង្គ​នន់ ព្រះអង្គ​ទ្រង់​ឡើង​គ្រងរាជ្យ​សម្បត្តិ​បន្ត​ពី​ព្រះស្ថរ្សោ គឺ​បិតា​ក្មេក​នៅ​ព្រះរាជវាំង​ភាក់ ខេត្ត​ពោធិ៍សាត់ ទ្រង់​ព្រះនាម​ក្នុង​រាជ្យ​ថា ព្រះបាទ​សម្ដេច​ស្ដេច​ព្រះរាជ​ឱង្ការ​ព្រះ​កែវ​ហ្វា​បរមបពិត្រ។ ខ្លះ​ហៅ​ថា​ព្រះអង្គ​អឹម​ទី​មួយ។
22	ចំណែក​ខាង​ព្រះស្ថរ្សោ គឺ​ព្រះ​ជ័យ​ចេស្ដា​អង្គ​ស៊ូ វិញ ពេល​នោះ​ព្រះអង្គ​ទ្រង់​យាង​ទៅ​សាង​ផ្នួស​នៅ​វត្ត​ពោធិ៍​មាន​បុណ្យ បាន​បី​ថ្ងៃ ក៏​លា​ចាក​សិក្ខាបទ​មក​វិញ ហើយ​មក​គង់​នៅ​វាំង​ភាក់ ក្នុង​ខេត្ត​ពោធិ៍សាត់ នោះ​ដែរ។
23	ព្រះបាទ​សម្ដេច​ព្រះ​កែវ​ហ្វា​អង្គ​អឹម ទ្រង់​សោយរាជ្យ​សម្បត្តិ​បាន​តែ​ប្រមាណ​ជាង​មួយ​ឆ្នាំ​ប៉ុណ្ណោះ ដោយ​ទ្រង់​ឈ្វេង​យល់​ថា ព្រះបិតា​ក្មេក​ទ្រង់​មាន​ព្រះ​គុណ​លើ​រូប​ព្រះអង្គ ព្រះអង្គ​ក៏​ថ្វាយ​រាជ្យ​សម្បត្តិ​នោះ​ទៅ​ព្រះ​បិតា​ក្មេក គឺ​ព្រះ​ជ័យ​ចេស្ដា​អង្គ​ស៊ូ វិញ។ ឯកសារ​ខ្លះ​ថា មក​ពី​ព្រះអង្គ​មិន​មាន​សមត្ថភាព​គ្រប់គ្រាន់​ក្នុង​ការ​គ្រប់គ្រង​ប្រទេស ទើប​ព្រះ​បិតា​ក្មេក​ទ្រង់​ដក​យក​រាជ្យ​សម្បត្តិ​មក​វិញ​នៅ​ឆ្នាំ​១៧០១ នៃ​គ.ស។
24	ព្រះ​ជ័យ​ចេស្ដា​អង្គ​ស៊ូ ព្រះអង្គ​ទ្រង់​បាន​ឡើង​សោយរាជ្យ​ជា​លើក​ទី​៣ បន្ទាប់​ពី​សម្ដេច​ព្រះ​កែវ​ហ្វា​អង្គ​អឹម ជា​ព្រះ​សុណិសា ទ្រង់​ថ្វាយ​រាជ្យ​មក​ព្រះអង្គ​វិញ​ប្រមាណ​ក្នុង​ឆ្នាំ​១៧០១ នៃ​គ.ស នៅ​រាជវាំង​ភាក់ ខេត្ត​ពោធិ៍សាត់។
25	ព្រះរាជ​ពង្សាវតារ​មហា​បុរស​ខ្មែរ​បាន​បញ្ជាក់​ថា នៅ​ក្នុង​រាជ្យ​ទី​បី​របស់​ព្រះអង្គ​នេះ ព្រះ​ជ័យ​ចេស្ដា​អង្គ​ស៊ូ ទ្រង់​ព្រះ​ចិន្តា​ថា ព្រះ​ស្រី​ធម្ម​រាជា ជា​ព្រះរាជ​បុត្រា​របស់​ព្រះអង្គ​ទ្រង់​ចម្រើន​វ័យ​ធំ​ឡើង​ហើយ ឫកពា​កិរិយា​ក៏​សមរម្យ ព្រះអង្គ​ក៏​ទ្រង់​ត្រាស់​អនុញ្ញាត​បង្ហាត់​ឲ្យ​ព្រះរាជ​បុត្រា​ហាត់​បម្រុង​ស្រដី​រាជការ​ផែនដី​ជំនួស​ព្រះអង្គ ដើម្បី​ឲ្យ​ស្ទាត់​ជំនាញ​ការ​ធ្ងន់​ស្រាល​នានា។ ឯកសារ​របស់ លោក ដូហ្វាំង មើនីញេ (Dauphin-Meunier) និង​លោក ត្រឹង ងា បាន​បន្ថែម​ថា ក្នុង​រាជ្យ​នោះ​មាន​ការ​បះបោរ​របស់​មន្ត្រី​ម្នាក់​ឈ្មោះ គឹម ដែល​មាន​យួន គាំទ្រ។ ដំបូង​ព្រះអង្គ​ត្រូវ​ភៀស​ទៅ​ពោធិ៍សាត់ ជាមួយ​បរិវារ ក្រោយ​មក​មាន​ជ័យ​ជម្នះ ហើយ​ចាប់​មេ​បះបោរ​ឈ្មោះ គឹម នោះ​បាន។ នៅ​ឆ្នាំ​១៧០២ នៃ​គ.ស ព្រះ​ជ័យ​ចេស្ដា​អង្គ​ស៊ូ ទ្រង់​ដាក់​រាជ្យ​សម្បត្តិ ហើយ​ប្រគល់​រាជ្យ​សម្បត្តិ​នេះ​ឲ្យ​ទៅ​ព្រះ​ធម្ម​រាជា ជា​ព្រះរាជ​បុត្រា​ព្រះអង្គ​សោយរាជ្យ​ជំនួស​វិញ៕
***********
10	ប្រវត្តិសាស្ត្រ​រាជ្យ​ទី​១​ព្រះ​ស្រី​ធម្មរាជា​រាមា​ធិបតី​និង​រាជ្យ​ទី​៤​ព្រះ​ជ័យ​ចេស្ដា​អង្គ​ស៊ូ (ភាគ​៤៨)

11	នៅ​ដើម​សតវត្ស​ទី​១៨ ព្រះរាជា​ខ្មែរ​មួយ​អង្គ គឺ​ព្រះ​ជ័យ​ចេស្ដា​អង្គ​ស៊ូ បាន​ឡើង​គ្រងរាជ្យ​បួន​ដង។ ការ​ដែល​ព្រះអង្គ​ឡើង​សោយរាជ្យ និង​ដាក់​រាជ្យ​ជាច្រើន​លើក​ច្រើន​សា​នេះ បាន​បណ្ដាល​ឲ្យ​កើត​សង្គ្រាម​រវាង​គ្នា​ឯង​ក្នុង​ស្រុក និង​បង្ក​លក្ខណៈ​ឲ្យ​ជន​បរទេស​ឆ្លៀត​លូក​ដៃ​ចូល​កិច្ចការ​ផ្ទៃ​ក្នុង​ខ្មែរ​ឥត​ឈប់​ឈរ​ផង។
12	ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀបរាប់​ជូន​នូវ​ប្រវត្តិសាស្ត្រ​ខ្មែរ​ក្នុង​រាជ្យ​លើក​ទី​មួយ​របស់​ព្រះ​ស្រី​ធម្មរាជា​រាមា​ធិបតី និង​រាជ្យ​លើក​ទី​៤ របស់​ព្រះ​ជ័យ​ចេស្ដា​អង្គ​ស៊ូ៖
13	ព្រះ​ជ័យ​ចេស្ដា​អង្គ​ស៊ូ បាន​បញ្ចប់​រាជ្យ​ទី​៣​របស់​ព្រះអង្គ​ដោយ​ដាក់​រាជ្យ ហើយ​បង្វែរ​រាជ្យ​នោះ​មក​ឲ្យ​ព្រះ​ស្រី​ធម្មរាជ ជា​ព្រះរាជ​បុត្រា​របស់​ព្រះអង្គ​ដែល​មាន​ព្រះជន្ម​ប្រមាណ ១២ ឬ ១៣​ព្រះវស្សា ឲ្យ​ឡើង​សោយរាជ្យ​ស្នង​នៅ​ព្រះរាជវាំង​ភាក់​ខេត្ត​ពោធិ៍សាត់ ដែល​មាន​ព្រះនាម​ក្នុង​រាជ្យ​ថា ព្រះបាទ​សម្ដេច​ព្រះ​រាជឱង្ការ ព្រះ​ស្រី​ធម្មរាជា​រាមា​ធិបតី។
14	ក្នុង​រាជ្យ​កាល​លើក​ទី​១​របស់​ព្រះបាទ​ស្រី​ធម្មរាជា​រាមា​ធិបតី នេះ មាន​ការ​បះបោរ​របស់​ពួក​សំរែ ដឹក​នាំ​ដោយ​មេ​ម្នាក់​ឈ្មោះ កៈហៀង នៅ​ស្រុក​កូឡូប៉ា ចុង​ខេត្ត​ពោធិ៍សាត់ ដែល​បះ​តាំង​ខ្លួន​ជា​ស្ដេច​បង្ក​បាន​ស្ម័គ្រ​បក្ខពួក​ជាច្រើន។
15	ព្រះ​ស្រី​ធម្មរាជា​រាមា​ធិបតី បាន​បញ្ជា​ឲ្យ​មន្ត្រី​មេ​ទ័ព​របស់​ព្រះអង្គ លើក​ទ័ព​ទៅ​វាយ​បង្ក្រាប​ពួក​បះបោរ​ទាំង​នោះ​រហូត​បាន​ជ័យជម្នះ រៀបរយ​ស្រុក​ឲ្យ​មាន​សណ្ដាប់ធ្នាប់​ល្អ​ឡើង​វិញ។ ចំណែក​ខាង កៈហៀង ជនជាតិ​សំរែ ដែល​ជា​មេ​បះបោរ ហើយ​តាំង​ខ្លួន​ជា​ស្ដេច​នោះ​ត្រូវ​ចាប់​ខ្លួន​បាន ហើយ​ត្រូវ​ដាក់​ទោស​ប្រហារ​ជីវិត​បង់។ ឯ​ស្ម័គ្រ​បក្ខពួក​រួម​គំនិត​ក្បត់​ទាំង​ប៉ុន្មាន ត្រូវ​ព្រះបាទ​ស្រី​ធម្មរាជា​រាមា​ធិបតី បញ្ចូល​ជា​ពល​រក្សា​ប្រាសាទ​មហា​នគរ​វត្ត​ទាំងអស់។ នៅ​ឆ្នាំ​១៧០៣ ព្រះ​ស្រី​ធម្មរាជា​រាមា​ធិបតី ទ្រង់​បាន​នាំ​ព្រះរាជវង្សានុវង្ស សេនាមុខ​មន្ត្រី​យាង​ចេញ​ពី​ព្រះរាជវាំង​ភាក់​ខេត្ត​ពោធិ៍សាត់ មក​គង់​នៅ​រាជវាំង​ក្នុង​រាជធានី​ឧដុង្គ​មានជ័យ វិញ។
16	ក្នុង​រាជ្យ​លើក​ទី​១ របស់​ព្រះ​ស្រី​ធម្មរាជា​រាមា​ធិបតី នេះ បើ​តាម​ឯកសារ លោក ដូហ្វាំង មើនីញេ (Dauphin Meunier) និង​លោក ត្រឹង ងា បាន​និយាយ​ថា ព្រះអង្គ​ទ្រង់​សោយរាជ្យ​បាន​តែ​មួយ​ឆ្នាំ ក៏​ទ្រង់​បង្វែរ​រាជ្យសម្បត្តិ​ថ្វាយ​ទៅ​ព្រះរាជ​បិតា​វិញ។ ប៉ុន្តែ​ឯកសារ​ព្រះរាជ​ពង្សាវតារ​មហា​បុរស​ខ្មែរ បាន​បញ្ជាក់​ថា ព្រះអង្គ​សោយរាជ្យ​បាន ៤​ឆ្នាំ ទើប​ព្រះ​ស្រី​ធម្មរាជា​រាមា​ធិបតី ផ្ទេរ​រាជ្យសម្បត្តិ​ថ្វាយ​ទៅ​ព្រះបិតា គឺ​ព្រះ​ជ័យ​ចេស្ដា​អង្គ​ស៊ូ វិញ ដែល​ព្រះអង្គ​ត្រូវ​ឡើង​សោយរាជ្យ​ជា​លើក​ទី​៤។
17	ក្រោយ​ពី​ព្រះ​ស្រី​ធម្មរាជា​រាមា​ធិបតី បាន​ដាក់​រាជ្យ​ទៅ​ព្រះ​ជ័យ​ចេស្ដា​អង្គ​ស៊ូ ទ្រង់​ឡើង​សោយរាជ្យ​បន្ត​ពី​ព្រះរាជបុត្រ​របស់​ព្រះអង្គ នៅ​រាជធានី​ឧដុង្គ ជា​រាជ្យ​លើក​ទី​៤ និង​នៅ​ចុង​ក្រោយ​បង្អស់​របស់​ព្រះអង្គ។
18	នៅ​ក្នុង​រាជ្យ​ចុង​ក្រោយ​របស់​ព្រះអង្គ​នេះ ប្រមាណ​ឆ្នាំ​១៧០៤ នៃ​គ.ស ព្រះរាជវង្សានុវង្ស​លាវ​មួយ​ដែល​ត្រូវ​បាន​លាវ​មួយ​ក្រុម​ទៀត បះបោរ​វាយ​ដណ្ដើម​រាជ្យសម្បត្តិ ហើយ​បង្ក​ជា​សង្គ្រាម​ផ្ទៃ​ក្នុង​តាំង​ពី​ឆ្នាំ​១៧០០ មក​នោះ បាន​នាំ​ពួក​បរិវារ​ប្រមាណ ៥.០០០​នាក់ ភៀស​ខ្លួន​មក​សុំ​ជ្រកកោន និង​ព្រះរាជា​ខ្មែរ។
19	ព្រះ​ជ័យ​ចេស្ដា​អង្គ​ស៊ូ ទ្រង់​អនុញ្ញាត ហើយ​ចាត់​ពួក​លាវ ទាំង​នោះ ឲ្យ​ទៅ​រស់នៅ​ក្នុង​ខេត្ត​បាទី គឺ​នៅ​ជិត​ភូមិ​លាវ ចាស់ ដែល​ព្រះរាជា​ខ្មែរ​ទ្រង់​បាន​ឲ្យ​ទៅ​រស់នៅ​ទីនោះ​តាំង​ពី​សម័យ​លង្វែក មក។ បើ​តាម​ឯកសារ​ព្រះរាជពង្សាវតារ​មហា​បុរស​ខ្មែរ ព្រះ​ជ័យ​ចេស្ដា​អង្គ​ស៊ូ ជា​ព្រះរាជា​មួយ​អង្គ​ទ្រង់​ប្រកប​ដោយ​ទសពិធរាជធម៌។ ក្នុង​រាជ្យ​របស់​ព្រះអង្គ ព្រះពុទ្ធ​សាសនា​បាន​រីក​ចម្រើន​យ៉ាង​ខ្លាំង។ ព្រះអង្គ​ទ្រង់​បាន​សាង​អារាម​ពុទ្ធសាសនា​ជាច្រើន ដូចជា វត្ត​កណ្ដោល​ប្រាំ​តម្លឹង វត្ត​ព្រៃ​ពួន វត្ត​ទួល​ឧជ្រឹង ឬ​វត្ត​ទ្រនំ​ជ្រឹង វត្ត​ព្រៃ​រោង នៅ​កណ្ដាល​ស្ទឹង​សព្វថ្ងៃ វត្ត​ព្រះ​មហេសី នៅ​ភូមិ​ក្រាំងល្វា និង​វត្ត​ទួល​ព្រះស្រី ជាដើម។ ប៉ុន្តែ​ឯកសារ​ខ្លះ ដូចជា លោក ដូហ្វាំង មើនីញេ បាន​និយាយ​ថា ព្រះ​ជ័យ​ចេស្ដា​អង្គ​ស៊ូ ក្នុង​រយៈ​កាល​ប្រមាណ ៣០​ឆ្នាំ​នៃ​ការ​គ្រងរាជ្យ​របស់​ព្រះអង្គ ព្រះអង្គ​បាន​ធ្វើ​ការ​កែទម្រង់​ផ្នែក​រដ្ឋបាល និង​តុលាការ ធ្វើ​ឲ្យ​អំណាច​ព្រះរាជា​ចុះ​ខ្សោយ ធ្វើ​ឲ្យ​ថមថយ​កិត្យានុភាព​រាជបល្ល័ង្ក ជា​ទង្វើ​បណ្ដាល​ឲ្យ​មាន​គ្រោះថ្នាក់​ដល់​ឯករាជ្យ​ជាតិ។
20	ការ​ឡើង​សោយរាជ្យ និង​ដាក់​រាជ្យ​ច្រើន​លើក​បន្តបន្ទាប់​គ្នា លើក​បន្តុប​ក្មួយ កូនប្រសា បុត្រា​បង្កើត​ឲ្យ​ឡើង​សោយរាជ្យ រួច​ដក​ចេញ​មក​វិញ​ចុះ​ឡើងៗ បណ្ដាល​ឲ្យ​មាន​ការ​ប្រណាំង​ប្រជែង​គ្នា ច្រណែន​និន្ទា​គ្នា និង​ជា​ហេតុ​បណ្ដាល​ឲ្យ​កើត​សង្គ្រាម​រវាង​គ្នា​ឯង​ក្នុង​ស្រុក និង​បង្ក​លក្ខណៈ​ឲ្យ​ជន​បរទេស​ឆ្លៀត​លូក​ដៃ​ជ្រៀតជ្រែក​ផ្ទៃ​ក្នុង​កិច្ចការ​ខ្មែរ​ឥត​ឈប់​ឈរ​ផង​ក្នុង​កាល​ខាង​មុខ​នោះ។
21	ព្រះបាទ​ជ័យ​ចេស្ដា​អង្គ​ស៊ូ ស្ដេច​ឡើង​សោយរាជ្យ​គម្រប់ ៤​ដង​នោះ បាន​មួយ​ឆ្នាំ ប៉ុន្តែ​ឯកសារ​ខ្លះ​ថា បាន ៤​ឆ្នាំ គឺ​នៅ​ឆ្នាំ​១៧០៦ ព្រះអង្គ​ទ្រង់​ផ្ទេរ​រាជ្យសម្បត្តិ​ព្រះរាជទាន​ទៅ​ឲ្យ​ព្រះ​ស្រី​ធម្មរាជា​រាមា​ធិបតី ជា​ព្រះរាជ​បុត្រា ស្ដេច​ឡើង​សោយរាជ្យ​សម្បត្តិ​ជា​គម្រប់ ២​ដង​បន្ត​ពី​ព្រះអង្គ​ត​ទៅ៕
***********
10	វិបត្តិ​ក្នុង​រាជ្យ​លើក​ទី​២​របស់​ព្រះ​ស្រី​ធម្មរាជា​រាមាធិបតី​ឆ្នាំ​១៩០៦ (ភាគ​៤៩)

11	នៅ​ដើម​សតវត្ស​ទី​១៨ នៅ​ពេល​ដែល​ព្រះ​ស្រី​ធម្មរាជា​រាមាធិបតី ឡើង​គ្រងរាជ្យ​ជា​លើក​ទី​ពីរ វិបត្តិ​ដណ្ដើម​រាជ្យ​គ្នា​ពី​សំណាក់​ព្រះ​ញាតិវង្ស ហើយ​រត់​ទៅ​ពឹងពាក់​ប្រទេស​ជិត​ខាង បាន​ផ្តល់​ឱកាស​ឲ្យ​បរទេស​ទន្ទ្រាន​លេប​ទឹក​ដី​ខ្មែរ។ ឯកសារ​ប្រវត្តិសាស្ត្រ​នានា​បញ្ជាក់​ថា ដី​ខ្មែរ​ត្រង់​ភូមិភាគ​ពាម បាន​ត្រូវ​យួន​ដណ្ដើម​យក​នៅ​ឆ្នាំ​១៧០៧ នៃ​គ.ស គឺ​មួយ​ឆ្នាំ​ក្រោយ​ពេល​ដែល​ព្រះ​ស្រី​ធម្មរាជា​រាមាធិបតី ឡើង​គ្រងរាជ្យ​ជា​លើក​ទី​ពីរ​នេះ។
12	សូម​អញ្ជើញ​លោក​អ្នក​នាង​ស្តាប់​ការ​រៀបរាប់​របស់ លោក ជុន ច័ន្ទបុត្រ ដូច​ត​ទៅ៖
13	គ. ២៧-២ ព្រះ​ស្រី​ធម្មរាជា​រាមាធិបតី (ឆ្នាំ​១៧០៦-ឆ្នាំ​១៧១០ រាជ្យ​លើក​ទី​២)
14	ព្រះរាជ​ឱង្ការ​ព្រះ​ស្រី​ធម្មរាជា​រាមាធិបតី ទ្រង់​ឡើង​សោយរាជ្យ​ជា​លើក​ទី​២ នៅ​រាជធានី​ឧដុង្គ​មានជ័យ ក្នុង​ឆ្នាំ​១៧០៦ បន្ត​ពី​ព្រះ​ជ័យ​ចេស្ដា​អង្គ​ស៊ូ ជា​ព្រះបិតា ដែល​កាល​ណោះ​ដាក់​រាជ្យ ហើយ​ទ្រង់​គង់​នៅ​ជា​ឧបយោរាជ​វិញ។
15	ក្នុង​រាជ្យ​ទី​២ របស់​ព្រះអង្គ​នេះ ព្រះ​ស្រី​ធម្មរាជា​រាមាធិបតី ទ្រង់​បញ្ជា​ឲ្យ​ចៅហ្វាយ​ស្រុក​ខេត្ត​ពាម ឧកញ៉ា​រាជា​សេដ្ឋី កៀរ​គ្រូ​លាវ​ដែល​នៅ​ក្នុង​ស្រុក​បាទី ឲ្យ​ទៅ​នៅ​ជ្រោយ​រាម កំពង់សោម។ ប៉ុន្តែ​ពួក​លាវ​ទាំង​នោះ​ដែល​មាន​ព្រះ​ញាតិវង្ស​ម្នាក់​ឈ្មោះ សុគន្ធបទ បាន​សមគំនិត​ផង មិន​ព្រម​ទៅ​តាម​បញ្ជា ក៏​នាំ​គ្នា​ក្រោក​បះបោរ​ឡើង។ តែ​ទីបំផុត ពួក​លាវ​បះបោរ​ទាំង​នោះ​ច្បាំង​ចាញ់​ចៅហ្វាយ​ស្រុក​ខេត្ត​ពាម ដែល​ជា​មេទ័ព​របស់​ព្រះរាជា ហើយ​ត្រូវ​បែក​ខ្ចាត់ខ្ចាយ​ជា​បី​ក្រុម។ គឺ​មួយ​ក្រុម​រត់​ទៅ​រស់នៅ​ព្រៃលើ មួយ​ក្រុម​ទៀត​រត់​ទៅ​ពឹង​យួន និង​មួយ​ក្រុម​ទៀត រត់​ទៅ​ពឹង​ព្រះ​កែវ​ហ្វា​អង្គ​អឹម ដែល​តាំង​ពី​ដាក់​រាជ្យ​មក​មិន​សប្បាយ​ព្រះទ័យ ដោយ​ឃើញ​ព្រះ​ស្រី​ធម្មរាជា​រាមាធិបតី ជា​ប្អូន​ថ្លៃ​ឡើង​សោយរាជ្យ​ជា​លើក​ទី​២ ហើយ​មាន​បំណង​ចង់​វាយ​ដណ្ដើម​រាជ្យ​ពី​ព្រះ​ស្រី​ធម្មរាជា​រាមាធិបតី នោះ​ផង។
16	មាន​ឯកសារ​ខ្លះ​និយាយ​ថា ឆ្លៀត​ឱកាស​ដែល​ផ្ទៃ​ក្នុង​របស់​ខ្មែរ​នៅ​មាន​ភាព​ច្របូកច្របល់ ចិន ម្នាក់​ឈ្មោះ ម៉ាក​គីវ ដែល​បាន​ភៀស​ខ្លួន​មក​នៅ​ប្រទេស​ខ្មែរ​ភាគ​ខាង​ក្រោម ហើយ​ត្រូវ​បាន​ព្រះរាជា​ខ្មែរ​តែង​តាំង​ជា​មន្ត្រី ឈរ​ត្រួតត្រា​តំបន់​ឆ្នេរ​សមុទ្រ​របស់​ខ្មែរ​តាំង​ពី​រាជ្យ​មុន​នោះ បាន​ក្រឡាស់​ចិត្ត​ក្បត់​ស្ដេច​ខ្មែរ ប្រែ​ជា​លើក​ដង្វាយ​ទៅ​ថ្វាយ​ស្ដេច​ង្វៀន ប្រទេស​យួន សុំ​ចុះ​ចូល​ខាង​យួន វិញ។ ស្រប​បំណង​ស្ដេច​យួន ដែល​មាន​គំនិត​ទន្ទ្រាន​លេប​ទឹក​ដី​ខ្មែរ​ផង ស្ដេច​យួន ក៏​ឆ្លៀត​ជំរុញ​ឲ្យ​ប្រជារាស្ត្រ​យួន ចូល​មក​នៅ​ទាំង​បំពាន​ក្នុង​តំបន់​ពាម ដែល​ស្ថិត​ក្រោម​ការ​ត្រួតត្រា​របស់​ចិន ឈ្មោះ ម៉ាក​គីវ នោះ​ជាច្រើន។
17	ចាប់​ពី​ពេល​នោះ​មក បើ​តាម​ឯកសារ​នោះ​បញ្ជាក់​ថា ឆ្នាំ​១៧០៧ នៃ​គ.ស ដី​ខ្មែរ​ត្រង់​ភូមិភាគ​ពាម នោះ​បាន​ក្លាយ​ទៅ​ជា​ចំណុច​ប្រទេស​យួន រួច​ទៅ​ហើយ។ ចំណែក​ខាង​ព្រះ​កែវ​ហ្វា​អង្គ​អឹម ជា​បង​ថ្លៃ​ដែល​មាន​បំណង​ដណ្ដើម​រាជ្យ​ពី​ព្រះ​ស្រី​ធម្មរាជា​រាមាធិបតី វិញ ឆ្លៀត​ឱកាស​ដែល​មាន​ពួក​លាវ​បះបោរ រួច​មក​សុំ​ជ្រក​កោន​នឹង​ព្រះអង្គ​ដូច្នោះ ព្រះអង្គ​ក៏​ប្រើ​កលឧបាយ​បញ្ចុះបញ្ចូល​ព្រះ​ញាតិវង្ស​ឈ្មោះ សុគន្ធបទ នោះ ឲ្យ​ទៅ​បំបះ​រាស្ត្រ​លាវ យួន បាន​ចំនួន ២​ម៉ឺន​នាក់។ ចាត់​មន្ត្រី​ជំនិត​ព្រះអង្គ​ឲ្យ​បញ្ចុះបញ្ចូល​រាស្ត្រ​នៅ​ព្រៃលើ ពួក​កួយ ពួក​សំរែ បាន​ពល​ប្រមាណ ១​ម៉ឺន​នាក់​ទៀត នាំ​ទ័ព​វាយ​សង្កត់​យក​ខេត្ត​ត្រើយ​ខាង​កើត​បាន​ទាំងអស់។ ទីបំផុត ជំរុល​ទ័ព​ឡោមព័ទ្ធ​រាជវាំង​ក្រុង​ឧដុង្គ បាន​អស់​រយៈ​កាល ៣​ខែ។
18	ឯ​សម្ដេច​ព្រះ​ស្រី​ធម្មរាជា​រាមាធិបតី ជា​ស្ដេច​សោយរាជ្យ​វិញ ទ្រង់​មិន​បាន​ដឹង​ជា​មុន ក៏​មិន​បាន​រៀប​ទ័ព​បម្រុង​ច្បាំង​ឡើយ ហើយ​ត្រូវ​ទ័ព​ខាង​ព្រះ​កែវ​ហ្វា​អង្គ​អឹម ព័ទ្ធ​ជាប់​ក្នុង​បន្ទាយ​ឧដុង្គ​មានជ័យ អស់​រយៈពេល ៣​ខែ។ ប៉ុន្តែ​ទីបំផុត ព្រះអង្គ​បាន​នាំ​ព្រះអង្គ​ទង ជា​ព្រះរាជបុត្រ​ព្រះអង្គ​យ៉ង និង​ព្រះអង្គ​អឹម ដែល​ជា​ព្រះរាជ​បុត្រា​អាយុ ៨​ឆ្នាំ គេច​ព្រះអង្គ​រួច​ពី​ការ​ឡោមព័ទ្ធ ហើយ​ភៀស​ព្រះអង្គ​ទៅ​សុំ​ជ្រក​កោន​នឹង​ព្រះ​ចៅ​ប្រទេស​សៀម។
19	ព្រះ​កែវ​ហ្វា​អង្គ​អឹម ក្រោយ​ពី​បាន​ទទួល​ជ័យជម្នះ​ក្នុង​ចំបាំង​ដណ្ដើម​រាជ្យ ដោយ​បាន​បញ្ចប់​រាជ្យ​ទី​២ របស់​ព្រះ​ស្រី​ធម្មរាជា​រាមាធិបតី ដែល​ជា​ប្អូន​ថ្លៃ ហើយ​បណ្ដេញ​ក្សត្រ​អង្គ​នេះ​ភៀស​ព្រះអង្គ​ចេញ​ផុត​ពី​ប្រទេស​កម្ពុជា ទៅ​គង់​នៅ​ប្រទេស​សៀម ហើយ ព្រះ​កែវ​ហ្វា​អង្គ​អឹម ក៏​ទ្រង់​ឡើង​សោយរាជ្យ​បន្ត​ដែល​ជា​រាជ្យ​ទី​២ របស់​ព្រះអង្គ៕
***********
10	រាជ្យ​លើក​ទី​១​របស់​ព្រះ​សត្ថាធិរាជ និង​រាជ្យ​លើក​ទី​៣​របស់​ព្រះ​កែវ​ហ្វា​អង្គ​អឹម (ភាគ​៥១)

11	នៅ​ចុង​សតវត្ស​ទី​១៨ ព្រះរាជា​ខ្មែរ​និយម​លើក​រាជ្យ​ថ្វាយ​គ្នា​ទៅ​វិញ​ទៅ​មក​ពី​ឪពុក​ទៅ​កូន ពី​កូន​ទៅ​ឪពុក​ម្តង​ជា​ពីរ​ដង។ ជា​បន្ត​ទៅ​ទៀត​នេះ លោក ជុន ច័ន្ទបុត្រ សូម​រៀបរាប់​ជូន​នូវ​ការ​ឡើង​គ្រងរាជ្យ​លើក​ទី​មួយ​របស់​ព្រះ​សត្ថាធិរាជ ដែល​ត្រូវ​ព្រះបិតា​ព្រះអង្គ គឺ​ព្រះ​កែវ​ហ្វា​អង្គ​អឹម ប្រគល់​រាជ្យ​បល្ល័ង្ក​ថ្វាយ និង​រាជ្យ​លើក​ទី​៣ របស់​ព្រះ​កែវ​ហ្វា​អង្គ​អឹម ដែល​ព្រះ​រាជបុត្រ​របស់​ព្រះអង្គ គឺ​ព្រះ​សត្ថាធិរាជ បង្វែរ​រាជ្យ​ថ្វាយ​វិញ។
12	នៅ​គ.ស.១៧២២ សម្ដេច​ព្រះ​កែវ​ហ្វា​អង្គ​អឹម ដែល​ព្រម​ដាក់​ប្រទេស​ខ្មែរ​ជា​ចំណុះ​សៀម ក៏​ទ្រង់​បាន​ដាក់​រាជ្យ ហើយ​បង្វែរ​រាជ្យសម្បត្តិ​នោះ​ទៅ​ឲ្យ​ព្រះរាជបុត្រ​របស់​ព្រះអង្គ ដែល​មាន​ព្រះនាម​ដើម​ថា ព្រះអង្គ​ជ័យ។ ឯកសារ​ខ្លះ​ថា​អង្គ​ជី ឲ្យ​ឡើង​សោយរាជ្យ​ស្នង​នៅ​រាជធានី​ឧដុង្គ​មានជ័យ ដោយ​មាន​ព្រះនាម​ក្នុង​រាជ្យ​ថា ព្រះបាទ​សម្ដេច​ស្ដេច​ព្រះរាជ​ឱង្ការ ព្រះ​សត្ថាធិរាជ ដែល​ជា​អ្នក​ប្រវត្តិវិទូ​និយម​ហៅ​ថា​ព្រះ​សត្ថាទី២។
13	ស្ដេច​ទ្រង់​លើក​ព្រះ​ស្រី​សុជាតា ជា​ព្រះ​រាជបុត្រី​សម្ដេច​ព្រះ​ជ័យ​ចេស្ដា​អង្គ​ស៊ូ ដែល​ត្រូវ​ជា​ព្រះ​មាតុច្ឆា គឺ​ម្តាយ​មីង​របស់​ព្រះអង្គ​ជា​ព្រះ​អគ្គមហេសី។
14	នៅ​ដើម​រាជ្យ​របស់​ព្រះ​សត្ថាធិរាជ នេះ មាន​ការ​បះបោរ​មួយ​របស់​ពួក​ថ្លើង នៅ​តំបន់​ស្រុក​នាងផ្អែក ដែល​បាន​ប្រកាស​លើក​ខ្លួន​ជា​ស្ដេច ក៏ប៉ុន្តែ​ចលនា​បះបោរ​នេះ ត្រូវ​បាន​ព្រះរាជា​បញ្ជា​ឲ្យ​មេទ័ព​របស់​ព្រះអង្គ នាំ​ពល​សេនា​ទៅ​វាយ​បង្ក្រាប​បាន ហើយ​ចោម​ចាប់​ពួក​ក្បត់​ទាំង​នោះ យក​ទៅ​ប្រហារ​ជីវិត​បង់។
15	នៅ​ឆ្នាំ​១៧២៥ ព្រះ​មហា​ឧបយោរាជ​ព្រះ​ជ័យ​ចេស្ដា​អង្គ​ស៊ូ ដែល​ត្រូវ​ជា​ព្រះ​អយ្យកោ គឺ​ជីតា​ផង និង​ត្រូវ​ជា​ព្រះ​ស្ថរ្សោ បិតា​ក្មេក​ផង ទ្រង់​ចូល​ទិវង្គត។ ព្រះ​សត្ថាធិរាជ ទ្រង់​ចាត់​ឲ្យ​ធ្វើ​បុណ្យ​សុន្ទរ៍ទាន​តាម​រាជ​ប្រវេណី ហើយ​ដង្ហែ​ព្រះ​អដ្ឋិធាតុ​ព្រះ​ជ័យ​ចេស្ដា​អង្គ​ស៊ូ នេះ ទៅ​បញ្ចុះ​ក្នុង​ចេតិយ​ត្រៃត្រិង្ស​លើ​កំពូល​ភ្នំ​ព្រះរាជ​ទ្រព្យ​ក្នុង​ក្រុង​ឧដុង្គ​មានជ័យ។
16	ព្រះរាជ​ឱង្ការ​ព្រះ​សត្ថាធិរាជ ឬ​ព្រះ​សត្ថាទី២ នេះ ទ្រង់​សោយរាជ្យ​បាន​ប្រមាណ ៨​ឆ្នាំ ដល់​ឆ្នាំ​១៧២៩ ទ្រង់​ក៏​បាន​ដាក់​រាជ្យ​ដែល​ជា​ការ​បញ្ចប់​រាជ្យ​ទី​១ របស់​ព្រះអង្គ ហើយ​ថ្វាយ​រាជ្យ​សម្បត្តិ​នេះ​ទៅ​ព្រះបិតា​ព្រះអង្គ គឺ​ព្រះ​កែវ​ហ្វា​អង្គ​អឹម វិញ។
17	សម្ដេច​ព្រះ​កែវ​ហ្វា​អង្គ​អឹម ក៏​ទ្រង់​ឡើង​សោយរាជ្យ​ជា​ថ្មី​ជា​លើក​ទី​៣ បន្ត​ពី​ព្រះរាជបុត្រ​របស់​ព្រះអង្គ។
18	ក្នុង​រាជ្យ​លើក​ទី​៣ របស់​ព្រះអង្គ ដែល​ទ្រង់​ឡើង​សោយរាជ្យ​បន្ត​ពី​ព្រះ​សត្ថាធិរាជ ជា​ព្រះរាជបុត្រ​របស់​ព្រះអង្គ​នៅ​រាជធានី​ឧដុង្គ​នេះ ព្រះ​អង្គ​អឹម ទ្រង់​មាន​ព្រះនាម​ក្នុង​រាជ្យ​ថា សម្ដេច​ស្ដេច​ព្រះ​ជ័យ​ជេដ្ឋា​ធិរាជ​រាមា​ឥសូរ ប៉ុន្តែ​ក្នុង​រាជ្យ​លើក​ទី​៣ របស់​ព្រះអង្គ​នេះ ព្រះអង្គ​ពុំ​បាន​គង់​ក្នុង​រាជ្យ​យូរ​អង្វែង​ឡើយ។ ព្រះអង្គ​ទ្រង់​សោយរាជ្យ​បាន​តែ ៧​ខែ​ប៉ុណ្ណោះ គឺ​នៅ​ដំណាច់​ឆ្នាំ​១៧២៩ នៃ​គ.ស. ដដែល​នោះ ព្រះអង្គ​ទ្រង់​បង្វែរ​រាជ្យ​សម្បត្តិ​នេះ​ទៅ​ឲ្យ​រាជបុត្រ​ព្រះអង្គ គឺ​ព្រះ​សត្ថាធិរាជ ឬ​ព្រះ​សត្ថាទី២ ម្តង​វិញ​ទៀត។ ឯកសារ​ខ្លះ​បាន​រៀបរាប់​ថា ហេតុ​ដែល​នាំ​ឲ្យ​ព្រះ​កែវ​ហ្វា​អង្គ​អឹម ឆាប់​ដាក់​រាជ្យ​ថ្វាយ​ទៅ​ព្រះរាជបុត្រ​វិញ​ដូច្នេះ ព្រោះ​មាន​រាស្ត្រ​ប្រជា និង​នាម៉ឺន​សព្វ​មុខ​មន្ត្រី​ជាច្រើន មិន​សប្បាយ​ចិត្ត​នឹង​ព្រះអង្គ ដែល​លោភលន់​ចង់​បាន​បល្ល័ង្ក​រាជ្យ សុខ​ចិត្ត​ដាក់​នគរ​ជា​ចំណុះ​សៀម រហូត​ដល់​ប្រជារាស្ត្រ​មួយ​ចំនួន ទ្រង់​ថ្វាយ​រហស្សនាម​ព្រះអង្គ​ថា ជា​ស្ដេច​សៀម ថែម​ទៀត​ផង៕
***********
10	ព្រះ​កែវហ្វា​អង្គ​អឹម​ព្រម​ដាក់​ប្រទេស​ខ្មែរ​ឲ្យ​ទៅ​ជា​ចំណុះ​ប្រទេស​សៀម (ភាគ​៥០)

11	នៅ​ដើម​សតវត្ស​ទី​១៨ នៅ​ពេល​ដែល​ប្រទេស​សៀម កាន់​តែ​ពង្រឹង​ឥទ្ធិពល​របស់​ខ្លួន​បាន​ខ្លាំង​ជាង​នគរ​យួន ព្រះរាជា​ខ្មែរ​ដែល​ឡើង​គ្រងរាជ្យ​លើក​ទី​ពីរ​នា​ពេល​នោះ គឺ​ព្រះ​កែវហ្វា​អង្គ​អឹម បាន​យល់​ព្រម​ដាក់​ប្រទេស​ខ្មែរ​ឲ្យ​ទៅ​ជា​ចំណុះ​ប្រទេស​សៀម។ ព្រះអង្គ​ទ្រង់​ធ្វើ​ដូច្នេះ គឺ​ដើម្បី​បញ្ចៀស​កុំ​ឲ្យ​សៀម ដណ្ដើម​រាជ្យសម្បត្តិ​យក​ទៅ​ថ្វាយ​ក្សត្រា​មួយ​អង្គ​ផ្សេង​ទៀត ដែល​សៀម ទំនុក​បម្រុង។
12	សូម​អញ្ជើញ​លោក​អ្នក​នាង​ស្តាប់​ការ​រៀបរាប់​របស់ លោក ជុន ច័ន្ទបុត្រ ដូច​ត​ទៅ៖
13	ក្រោយ​ពី​ព្រះ​ស្រី​ធម្មរាជា​រាមាធិបតី ទ្រង់​ភៀស​ព្រះអង្គ​ចេញ​ទៅ​បាត់ នាម៉ឺន​សព្វ​មុខ​មន្ត្រី ក៏​ថ្វាយ​រាជ្យ​ទៅ​ព្រះ​កែវហ្វា​អង្គ​អឹម ជា​លើក​ទី​២។ ព្រះអង្គ​ទ្រង់​សោយរាជ្យ​នៅ​ក្រុង​ឧដុង្គ ដោយ​មាន​ព្រះ​នាម​ក្នុង​រាជ្យ​ថា ព្រះអង្គ​អឹម​សម្ដេច​ព្រះ​កែវហ្វា។
14	នៅ​ឆ្នាំ​១៧១៤ ដោយ​មាន​ការ​ស្នើសុំ​ពី​ព្រះ​ស្រី​ធម្មរាជា​រាមាធិបតី ជា​ស្ដេច​ដែល​ត្រូវ​ផ្ដួល​រំលំ ហើយ​ភៀស​ព្រះអង្គ​ទៅ​ពឹង​សៀម នោះ ព្រះចៅ​ប្រទេស​សៀម បាន​ប្រើ​មន្ត្រី​សៀម ពីរ​នាក់​ឲ្យ​នាំ​ទ័ព​ប្រមាណ ១.៥០០​នាក់ ដង្ហែ​ព្រះ​ស្រី​ធម្មរាជា​រាមាធិបតី ព្រះអង្គ​អឹម ជា​រាជបុត្រា និង​ព្រះអង្គ​ទង ត្រឡប់​មក​ប្រទេស​កម្ពុជា សុំ​ចរចា​សម្រុះសម្រួល​ជាមួយ​សម្ដេច​ព្រះ​កែវហ្វា ក្នុង​កលល្បិច​ថា​នឹង​ចាប់​ព្រះ​កែវហ្វា​អង្គ​អឹម ដែល​ដណ្ដើម​រាជ្យ​នេះ​ឲ្យ​បាន​ដោយ​ស្រួល ដូច​កាល​ដែល​សៀម ធ្លាប់​បាន​ចាប់​ខ្មែរ​ដែល​ឈ្លោះ​ទាស់ទែង​គ្នា​ឯង គឺ​ព្រះ​ស្រី​រាជា និង​ព្រះ​សុរិយោទ័យ ហើយ​សៀម ថ្វាយ​រាជ្យ​ទៅ​ព្រះ​ធម្មរាជា ជា​បុត្រ​អ្នក​ម្នាង​ស៊ីស៉ាងាម ជាតិ​សៀម ពី​សតវត្សរ៍​ទី​១៥ ដូច្នោះ​ដែរ។ ប៉ុន្តែ កល​ឧបាយ​នេះ​មិន​បាន​សម្រេច ដោយ​ព្រះ​កែវហ្វា​អង្គ​អឹម ទ្រង់​មិន​យល់​ព្រម​តាម​ការ​ស្នើសុំ​សម្រុះសម្រួល​នោះ​ឡើយ។
15	នៅ​ឆ្នាំ​១៧១៥ ព្រះ​ស្រី​ធម្មរាជា​រាមាធិបតី បាន​បញ្ជូន​ព្រះអង្គ​ទង បុត្រ​ព្រះអង្គ​យ៉ង ឲ្យ​ចូល​មក​បញ្ចុះ​បញ្ចូល​រាស្ត្រ​នៅ​ខេត្ត​ពោធិ៍សាត់ ចុះ​ចូល​នឹង​ព្រះអង្គ​ជាច្រើន។ ចំណែក​ព្រះ​កែវហ្វា​អង្គ​អឹម ទ្រង់​ដឹង​ដំណឹង​នេះ ក៏​បញ្ជូន​កងទ័ព​យួន-ខ្មែរ ឲ្យ​ទៅ​ច្បាំង​នឹង​ព្រះអង្គ​ទង នៅ​ខេត្ត​ពោធិ៍សាត់។ ព្រះអង្គ​ទង ត្រូវ​របួស ក៏​ថយ​ទ័ព​ទៅ​តាំង​នៅ​ឫស្សីសាញ ក្នុង​ខេត្ត​មោងឫស្សី ដើម្បី​រង់ចាំ​ទ័ព​ជំនួយ​ពី​ប្រទេស​សៀម ឡើង​មក។
16	ពី​គ.ស.១៧១៩ ដល់​គ.ស.១៧២២ ព្រះចៅ​សៀម ទ្រង់​បញ្ជា​ឲ្យ​លើក​ទ័ព​ប្រមាណ​ជាង ១​ម៉ឺន​នាក់ ដង្ហែ​ព្រះ​ស្រី​ធម្មរាជា​រាមាធិបតី និង​ព្រះអង្គ​ទង ដោយ​ចែក​ជា​ទ័ព​ជើង​ទឹក​ផង និង​ជើង​គោក​ផង ឡើង​មក​វាយ​ប្រទេស​ខ្មែរ។ ទ័ព​ជើង​ទឹក​ដែល​ចុះ​ត្រង់​ពាម ត្រូវ​ទទួល​បរាជ័យ​យ៉ាង​ដំណំ ប៉ុន្តែ​ទ័ព​ជើង​គោក បាន​ទទួល​ជោគជ័យ​វាយ​សង្កត់​យក​ខេត្ត​ភាគ​ខាង​លិច និង​ខាង​ជើង​បាន​ទាំងអស់ ហើយ​ជំរុល​ទ័ព​មក​ដល់​ក្រុង​ឧដុង្គ ដោយ​បោះ​បន្ទាយ​វាយ​ទ័ព​ជាប់​មាត់​ស្ទឹង​ក្រាំងពន្លៃ​ភាគ​ខាង​ជើង មិន​ឆ្ងាយ​ប៉ុន្មាន​ពី​ព្រះរាជវាំង​ឧដុង្គ​មានជ័យ ឡើយ។
17	ចំណែក​ព្រះ​កែវហ្វា​អង្គ​អឹម ដែល​ធ្លាប់​តែ​ចង​សម្ព័ន្ធ​ជាមួយ​យួន ពេល​នោះ ដោយ​ឃើញ​ថា​ទ័ព​សៀម ខ្លាំង ហើយ​យល់​ថា សៀម មាន​បំណង​ដណ្ដើម​រាជ្យសម្បត្តិ​យក​ទៅ​ថ្វាយ​ព្រះ​ស្រី​ធម្មរាជា​រាមាធិបតី វិញ និង​ប៉ង​យក​ប្រទេស​ខ្មែរ​ដាក់​ជា​ចំណុះ​ផង ព្រះ​កែវហ្វា ក៏​ប្ដូរ​ព្រះទ័យ​សុំ​ចរចា​ជាមួយ​សៀម ព្រម​ដាក់​ប្រទេស​ខ្មែរ​ឲ្យ​ជា​ចំណុះ​នគរ​សៀម។ តែ​ព្រះអង្គ​សុំ​ឲ្យ​សៀម ទុក​រាជ្យសម្បត្តិ​ថ្វាយ​ព្រះអង្គ​ដដែល ហើយ​សុំ​ឲ្យ​សៀម នាំ​ព្រះ​ធម្មរាជា​រាមាធិបតី ព្រះអង្គ​អឹម ជា​រាជបុត្រា និង​ព្រះអង្គ​ទង ត្រឡប់​ទៅ​ស្រុក​សៀម វិញ។
18	ដោយ​ឃើញ​ថា ព្រះ​កែវហ្វា​អង្គ​អឹម ព្រម​ផ្តល់​ផល​ប្រយោជន៍​ដល់​ជាតិ​គេ​យ៉ាង​ច្រើន គឺ​ព្រម​ដាក់​នគរ​ខ្មែរ​ជា​ចំណុះ​សៀម ហើយ​ព្រម​លើក​សួយសារ​តម្បារ​មាស​ឡើង​ថ្វាយ​ស្ដេច​សៀម ក្រុង​ស្រីព្ឋយុធ្យា រៀង​រហូត​ទៅ​ផង​នោះ សៀម ក៏​យល់​ព្រម​រក្សា​ព្រះ​កែវហ្វា​អង្គ​អឹម ឲ្យ​ស្ថិត​លើ​បល្ល័ង្ក​ប្រទេស​ខ្មែរ​ដដែល រួច​ហើយ​មន្ត្រី និង​ទ័ព​សៀម ក៏​នាំ​យក​ស្ដេច​ខ្មែរ​ទាំង​បី​អង្គ​ដ៏​អភ័ព្វ គឺ​ព្រះ​ស្រី​ធម្មរាជា​រាមាធិបតី ព្រះអង្គ​អឹម ជា​បុត្រា និង​ព្រះអង្គ​ទង ដែល​ខំ​ទៅ​សុំ​ជ្រក​កោន​នឹង​សៀម ហើយ​សុំ​ទ័ព​សៀម មក​ជួយ​វាយ​នោះ នាំ​ត្រឡប់​ទៅ​ស្រុក​សៀម វិញ​អស់​ទៅ៕
***********
10	ប្រវត្តិ​ខ្មែរ​បាត់បង់​ខេត្ត​ចំនួន​២​ទៅ​យួន​ក្នុង​រាជ្យ​ព្រះបាទ​សត្ថាធិរាជ (ភាគ​៥២)

11	ជម្លោះ​ដណ្ដើម​អំណាច​គ្នា និង​មិន​ទុក​ចិត្ត​គ្នា​ក្នុង​ជួរ​អ្នក​កាន់​អំណាច​ខ្មែរ បាន​ធ្វើ​ឲ្យ​ក្រុម​ម្ខាងៗ​រត់​ទៅ​ពឹង​ប្រទេស​ជិត​ខាង​ឲ្យ​ជួយ​អន្តរាគមន៍។ ម្ខាង​ទៅ​ពឹង​យួន និង​ម្ខាង​ទៀត​ទៅ​ពឹង​សៀម។ ទឹក​ដី​ខ្មែរ ក៏​កាន់​តែ​រួម​តូច​ទៅៗ ដោយ​បាត់បង់​ទៅ​លើ​ប្រទេស​ជា​អ្នក​ជួយ​ធ្វើ​សង្គ្រាម​ហែកហួរ​គ្នា​ឯង​នៅ​កម្ពុជា នេះ។
12	នៅ​ក្នុង​រាជ្យ​ព្រះបាទ​សត្ថាធិរាជ ដែល​គ្រងរាជ្យ​ចន្លោះ​ឆ្នាំ​១៧២៩ និង​ឆ្នាំ​១៧៣៧ ខ្មែរ​ត្រូវ​បាត់បង់​ខេត្ត​ពីរ គឺ​ខេត្ត​លង់ហោ ដែល​យួន ហៅ​វិញឡុង និង​ខេត្ត​មេស ដែល​យួន ហៅ​មីថ ក្រោយ​ពី​យួន ចុះ​មក​ជួយ​ធ្វើ​សង្គ្រាម​នៅ​ប្រទេស​ខ្មែរ។
13	ក្រោយ​ពី​សម្ដេច​ព្រះ​កែវ​ហ្វា​អង្គ​អឹម បញ្ចប់​រាជ្យ​ទី​៣ ដ៏​ខ្លី​របស់​ព្រះអង្គ​ដោយ​ដាក់​រាជ្យ ហើយ​បង្វែរ​រាជ្យ​សម្បត្តិ​នោះ​ឲ្យ​ទៅ​ព្រះ​សត្ថាធិរាជ ជា​រាជបុត្រ​វិញ​នោះ ព្រះ​សត្ថាទី២ ក៏​ទ្រង់​ឡើង​សោយរាជ្យ​ជា​លើក​ទី​២ នៅ​រាជធានី​ឧដុង្គ ដោយ​មាន​ព្រះ​នាម​ក្នុង​រាជ្យ​ថា ព្រះបាទ​សម្ដេច​ស្ដេច​ព្រះរាជ​ឱង្ការ​ព្រះ​បរម​រាជា​រាមាធិបតី។ ទ្រង់​លើក​ព្រះ​ក្សត្រី​ស្រី​សុជាតា ជា​ព្រះ​អគ្គមហេសី។ ឯ​ព្រះ​កែវ​ហ្វា ជា​ព្រះបិតា​ទ្រង់​គង់​ក្នុង​នាទី​ជា​ឧបយោរាជ។
14	ក្នុង​រាជ្យ​ទី​២ របស់​ព្រះអង្គ​នេះ នៅ​ឆ្នាំ​១៧៣០ ពួក​លាវ នៅ​ប្រសូត្រ ខេត្ត​ស្វាយទាប តាំង​ស្ម័គ្រ​បក្ខពួក​លើក​ខ្លួន​ជា​អ្នក​មាន​បុណ្យ​ក​ជា​ទ័ព លើក​ទៅ​ច្បាំង​បឹង​យួន ដល់​ស្រុក​ព្រៃនគរ ហើយ​កាប់​សម្លាប់​យួន អស់​ជាច្រើន។ ព្រះរាជា​ទ្រង់​ជ្រាប​ដំណឹង​នេះ ក៏​បញ្ជា​ឲ្យ​កងទ័ព​ព្រះអង្គ​នាំ​ពល​ទាហាន​ប្រមាណ ១​ម៉ឺន​នាក់ វាយ​បង្ក្រាប​ចលនា​លាវ បះបោរ​នោះ​បាន​ស្ងប់ស្ងាត់​ទៅ​វិញ។
15	ដោយ​យក​លេស​សង​សឹក​នឹង​ចលនា​លាវ បះបោរ​វាយ​យួន នេះ មួយ​ឆ្នាំ​ក្រោយ​មក គឺ​នៅ​ឆ្នាំ​១៧៣១ ស្ដេច​យួន បាន​បញ្ជូន​ទ័ព​យួន ឲ្យ​ចូល​មក​លុក​លុយ​ប្រទេស​កម្ពុជា វាយ​សម្រុក​ឡើង​មក​ជិត​ដល់​រាជធានី។ ព្រះ​សត្ថាទី២ ក៏​ទ្រង់​ភៀស​ព្រះអង្គ​ទៅ​គង់​នៅ​ពាមក្រែង ខេត្ត​ស្រីសឈរ ហើយ​កេណ្ឌ​ទ័ព​បាន​យ៉ាង​ច្រើន រួច​ចាត់​មេទ័ព​ឲ្យ​នាំ​ទ័ព​មក​សន្ធប់​គ្នា​នៅ​កោះ​ខ្សាច់កណ្ដាល បាន​ជួប​ទ័ព​យួន នៅ​ចតុមុខ ហើយ​វាយ​ទ័ព​យួន នោះ ឲ្យ​បរាជ័យ​ដក​ថយ​ទៅ​វិញ​អស់​ទៅ។
16	មួយ​ឆ្នាំ​ក្រោយ​មក​ទៀត គឺ​ឆ្នាំ​១៧៣២ ស្ដេច​យួន​អណ្ណាម​កុក បាន​បញ្ជូន​ទ័ព​ច្រើន​ជាង​លើក​មុន គឺ​ប្រមាណ ២​ម៉ឺន​នាក់ ឲ្យ​មក​លុក​លុយ​ប្រទេស​កម្ពុជា។ យួន វាយ​យក​បាន​ខេត្ត​តាម​មាត់​ទន្លេ​ជាច្រើន។
17	ព្រះរាជា​ទ្រង់​ភៀស​ព្រះអង្គ​ទៅ​គង់​នៅ​ពាមក្របៅ ខេត្ត​អាសន្ទុក រួច​កេណ្ឌ​ទ័ព និង​បញ្ជូន​មក​វាយ​យួន ត្រង់​ព្រែក​មួយ​ជិត​កៀនស្វាយ ដែល​បាន​ជាប់​ឈ្មោះ​ជា​ព្រែក​យួន រហូត​មក​ដល់​សព្វថ្ងៃ​នេះ។ ទ័ព​យួន ទទួល​បរាជ័យ​យ៉ាង​ដំណំ ហើយ​ដក​ថយ​ចុះ​ទៅ​ក្រោម​វិញ។
18	លើក​នេះ​ពិត​មែន​តែ​យួន ទទួល​បរាជ័យ​មែន ប៉ុន្តែ​យួន បាន​ដក​ថយ​ទៅ​បោះ​បន្ទាយ​ជាប់​នៅ​ក្នុង​ខេត្ត​ខ្មែរ​ពីរ គឺ​ខេត្ត​លង់ហោ ដែល​យួន ហៅ​វិញឡុង និង​ខេត្ត​មេស ដែល​យួន ហៅ​មីថ ហើយ​ខេត្ត​ទាំង​ពីរ​នេះ ត្រូវ​យួន រឹប​យក​ដាច់​ជា​សម្បត្តិ​របស់​គេ​តាំង​ពី​ពេល​នោះ​មក។
19	ក្រោយ​ពី​ពេល​ដែល​ទ័ព​យួន ដក​ថយ​ចុះ​ទៅ​ក្រោម​វិញ​ហើយ ព្រះ​សត្ថាធិរាជ ក៏​ទ្រង់​នាំ​ព្រះរាជវង្សានុវង្ស និង​បរិពារ យាង​ចេញ​ពី​ខេត្ត​អាសន្ទុក តែ​មិន​យាង​ត្រឡប់​ទៅ​ឧដុង្គ ទេ ទ្រង់​ប្ដូរ​មក​គង់​នៅ​បន្ទាយលង្វែក វិញ។
20	នៅ​ឆ្នាំ​១៧៣៦ ព្រះ​កែវ​ហ្វា​អង្គ​អឹម ជា​ព្រះបិតា​ដែល​ទ្រង់​គង់​ជា​ឧបយោរាជ​នោះ ទ្រង់​សោយ​ទិវង្គត។ ព្រះ​សត្ថាធិរាជ ទ្រង់​ធ្វើ​បុណ្យ​សុន្ទរ៍ទាន​តាម​រាជ​ប្រវេណី ហើយ​ដង្ហែ​ព្រះ​អដ្ឋិធាតុ​ព្រះ​កែវ​ហ្វា ជា​ព្រះបិតា​យក​ទៅ​បញ្ចុះ​ក្នុង​ព្រះ​ចេតិយ​ត្រៃត្រិង្ស លើ​ភ្នំ​ព្រះរាជ​ទ្រព្យ​ឧដុង្គ​មានជ័យ។ ចំណែក​ខាង​ព្រះ​ស្រី​ធម្មរាជា ដែល​បាន​ទៅ​ពឹង​សៀម ឲ្យ​មក​ជួយ​វាយ​ដណ្ដើម​រាជ្យ​សម្បត្តិ​ពី​ព្រះ​កែវ​ហ្វា​អង្គ​អឹម ពី​លើក​មុន តែ​ត្រូវ​សៀម ប្រែ​ក្រឡាស់​ចិត្ត​ជា​គាំទ្រ​ព្រះ​កែវ​ហ្វា​អង្គ​អឹម វិញ ដោយ​ស្ដេច​អង្គ​នេះ​ព្រម​ដាក់​នគរ​ខ្មែរ​ជា​ចំណុះ​សៀម ហើយ​បង្ខំ​នាំ​ព្រះ​ធម្មរាជា ត្រឡប់​ទៅ​ប្រទេស​សៀម វិញ​នោះ កាល​បើ​បាន​ជ្រាប​ដំណឹង​ថា ព្រះ​កែវ​ហ្វា​អង្គ​អឹម ទ្រង់​ចូល​ទិវង្គត​ហើយ ព្រះអង្គ​ក៏​ទ្រង់​ចាត់​ព្រះអង្គ​អឹម ជា​រាជបុត្រ​ដែល​ទ្រង់​បាន​ប្រទាន​ព្រះនាម​ជា​ព្រះ​ស្រី​ធម្មរាជ ដូច​ព្រះ​អង្គ​ជា​បិតា​ដែរ ឲ្យ​ធ្វើ​ដំណើរ​ទៅ​ដល់​ស្រុក​នាងរង ខេត្ត​នគររាជសីមា ហើយ​ធ្វើ​ព្រះរាជសារ​ទៅ​ចង​ស្ពាន​មេត្រី​ជាមួយ​នឹង​ព្រះ​សត្ថាធិរាជ ក្នុង​បំណង​បាន​វិល​ត្រឡប់​មក​រួម​រស់​ជួបជុំ​ព្រះ​ញាតិវង្ស​ក្នុង​ប្រទេស​កម្ពុជា វិញ ប៉ុន្តែ​ត្រូវ​ព្រះរាជ​ឱង្ការ​ព្រះ​សត្ថាធិរាជ បដិសេធ​ពុំ​យល់ព្រម។
21	ក្រោយ​ពី​ព្រះ​ស្រី​ធម្មរាជា ទ្រង់​ប្រើ​ព្រះរាជបុត្រ​មក​សុំ​ចង​ស្ពាន​មេត្រី​ពុំ​បាន​សម្រេច​មក​នោះ ព្រះ​សត្ថាធិរាជ ជា​ស្ដេច​ផែនដី ទ្រង់​កើត​ក្តី​សង្ស័យ​លើ​រូប​ព្រះ​ក្សត្រី​ស្រី​សុជាតា ព្រះ​អគ្គមហេសី​របស់​ព្រះអង្គ ដែល​ត្រូវ​ជា​ប្អូន​ស្រី​ព្រះ​ធម្មរាជា ព្រម​ទាំង​ក្សត្រ​បី​អង្គ​ទៀត គឺ​ឧទ័យ​រាជា​អង្គ​សូ (ព្រះ​រាជបុត្រ​ព្រះអង្គ​ទង) ស្រី​ជ័យ​ជេដ្ឋ​អង្គ​ស្ងួន និង​អង្គ​ច័ន្ទ (បុត្រ​ព្រះ​ស្រី​ធម្មរាជា) ដោយ​ទ្រង់​រំពឹង​គិត​ថា បើ​ព្រះ​ស្រី​ធម្មរាជា ចង់​ដណ្ដើម​រាជ្យ​ព្រះអង្គ​នោះ ពួក​ក្សត្រ​ទាំងអស់​នេះ​នឹង​ក្លាយ​ជា​កម្លាំង​រនុក​ក្នុង​ក្បត់​ព្រះអង្គ ចូល​ខាង​ព្រះ​ស្រី​ធម្មរាជា មិន​ខាន។
22	គិត​ដូច្នោះ​ហើយ ព្រះអង្គ​ក៏​រក​លេស​ធ្វើ​គត់​ក្សត្រ​ទាំង ៤​អង្គ​នោះ ដោយ​ទ្រង់​រៀប​គម្រោង​បញ្ជា​ទ័ព​ឲ្យ​ចូល​វាយ​លុក​ធ្វើ​គត់​ស្ដេច​ទាំង ៤​អង្គ​នៅ​ក្នុង​ក្រុង​លង្វែក ក្នុង​ពេល​ដែល​ព្រះអង្គ​ធ្វើ​កល​ឧបាយ​ជា​ចេញ​ដំណើរ​ពី​ក្រុង​លង្វែក ទៅ​ក្រសាល​នៅ​ភ្នំពេញ ដូចជា​មិន​ដឹង​រឿង​អ្វី​សោះ។ ប៉ុន្តែ​កល​ល្បិច​នេះ ត្រូវ​ក្សត្រ​ទាំង ៤​អង្គ​ដឹង​មុន ហើយ​បញ្ចុះ​បញ្ចូល​រាស្ត្រ​នៅ​លង្វែក​បង្ក​បាន​ជា​ទ័ព​យ៉ាង​ធំ ច្បាំង​នឹង​ទ័ព​ព្រះ​សត្ថាធិរាជ ជា​ស្ដេច​ផែនដី ហើយ​ទទួល​បាន​ជោគជ័យ​វាយ​បំបែក​ទ័ព​ព្រះ​សត្ថា ឲ្យ​រត់​ខ្ចាត់ខ្ចាយ​អស់។
23	ព្រះ​សត្ថា ទ្រង់​ជ្រាប​ថា ទ័ព​ព្រះអង្គ​ទទួល​បរាជ័យ​ហើយ ក៏​នាំ​បរិពារ​ភៀស​ព្រះអង្គ​ទៅ​ស្រុក​យួន ដើម្បី​ពឹង​សុំ​ទ័ព​យួន យក​មក​ច្បាំង​សាជាថ្មី ប៉ុន្តែ​គាប់​ជួន​ពេល​នោះ ស្រុក​យួន កើត​ទុរ្ភិក្ស ស្ដេច​យួន មិន​បាន​បញ្ជូន​ទ័ព​មក​ជួយ​ទេ គ្រាន់​តែ​បាន​ទទួល​ព្រះ​សត្ថាធិរាជ ឲ្យ​ជ្រក​កោន​នៅ​ស្រុក​យួន នោះ​ទៅ។
24	ចំណែក​ក្សត្រ​ទាំង ៤​អង្គ​វិញ កាល​បើ​បាន​ឈ្នះ​សង្គ្រាម​ហើយ ក៏​រៀប​កម្លាំង​យ៉ាង​មាំ​ចាំ​ស្ទាក់​ផ្លូវ​ព្រះ​សត្ថាធិរាជ មិន​ឲ្យ​វិល​ត្រឡប់​ពី​ស្រុក​យួន មក​វិញ​បាន ហើយ​ទ្រង់​បញ្ជូន​ដំណឹង​ជ័យជម្នះ​នេះ​ទៅ​ព្រះ​ស្រី​ធម្មរាជា​អង្គ​អឹម ជា​បុត្រា ដែល​កំពុង​តែ​វាយ​សង្កត់​យក​ខេត្ត​បាន​មួយ​ចំនួន ហើយ​បោះ​ទីតាំង​នៅ​ខេត្ត​មហា​នគរ​វត្ត​នោះ សុំ​ឲ្យ​ព្រះអង្គ​ថ្វាយ​ដំណឹង​នេះ​ទៅ​ព្រះ​ស្រី​ធម្មរាជា ជា​បិតា ដែល​គង់​នៅ​ឯ​ស្រុក​សៀម និង​ព្រះអង្គ​ទង សុំ​ឲ្យ​ព្រះអង្គ​យាង​ត្រឡប់​មក​នគរ​កម្ពុជា វិញ។
25	ស្ដេច​សៀម ក៏​យល់ព្រម ហើយ​ចាត់​ទ័ព​ដង្ហែ​ព្រះ​ស្រី​ធម្មរាជា តាម​ជើង​ទឹក​មក​ចុះ​នៅ​ខេត្ត​កំពត រួច​ទៅ​គង់​នៅ​ភ្នំ​ជើង​កញ្ចុំ​ខេត្ត​ទ្រាំង។ ឯ​ព្រះអង្គ​ទង ជា​ព្រះអនុជ​ទ្រង់​នាំ​ទ័ព​តាម​ជើង​គោក​មក​ជួប​នឹង​ព្រះ​ស្រី​ធម្មរាជា​អង្គ​អឹម ជា​ក្មួយ នៅ​ខេត្ត​មហា​នគរ​វត្ត ហើយ​នៅ​រេហ៍ពល​សេនា​មក​ជួប​ជុំ​គ្នា​នៅ​កោះ​សំរោង​សែន។
26	ទីបំផុត ព្រះ​ក្សត្រី​ស្រី​សុជាតា និង​ព្រះរាជវង្សានុវង្ស បាន​យាង​ដង្ហែ​ក្សត្រ​ទាំងអស់​មក​ជួប​ជុំ​គ្នា​នៅ​រាជធានី​ឧដុង្គ ហើយ​ទ្រង់​ថ្វាយ​រាជ្យ​សម្បត្តិ​ទៅ​ព្រះ​ស្រី​ធម្មរាជា ឲ្យ​ឡើង​សោយរាជ្យ​សម្បត្តិ​ជា​ថ្មី​ពី​ឆ្នាំ​១៧៣៨ នៃ​គ.ស នោះ​ទៅ៕
***********
10	ប្រវត្តិ​ព្រះមហាក្សត្រ​ខ្មែរ​បី​ព្រះអង្គ​គ្រង​រាជ្យ​នៅ​ចន្លោះ​ឆ្នាំ​១៧៣៨-១៧៤៩ (ភាគ​៥៣)

11	ប្រវត្តិសាស្ត្រ​ខ្មែរ​ក្នុង​ការ​គ្រងរាជ្យ​របស់​ព្រះមហាក្សត្រ​ខ្មែរ​បី​ព្រះអង្គ គឺ​ព្រះ​ស្រី​ធម្ម​រាជា ព្រះ​ស្រី​ធម្ម​រាជា​អង្គ​អឹម និង​សម្ដេច​ព្រះ​រាមា​ធិបតី​ព្រះអង្គ​ទង។
12	ព្រះ​ស្រី​ធម្ម​រាជា ជា​បុត្រា​របស់​ព្រះ​ជ័យ​ចេស្ដា​អង្គ​ស៊ូ។ ព្រះអង្គ​ទ្រង់​ឡើង​សោយរាជ្យ​លើក​ទី​១ ពី​ឆ្នាំ​១៧០២ ដល់​ឆ្នាំ​១៧០៣ ឬ​ឆ្នាំ​១៧០៦ ប៉ុន្តែ​ដោយ​ពេល​នោះ​ព្រះអង្គ​ទ្រង់​ស្ថិត​ក្នុង​វ័យ​ក្មេង​ពេក ព្រះអង្គ​ក៏​ដាក់​រាជ្យ​ថ្វាយ​ទៅ​ព្រះបិតា​ព្រះអង្គ​វិញ។ ដល់​ឆ្នាំ​១៧០៦ ព្រះអង្គ​ក៏​ទ្រង់​ឡើង​សោយរាជ្យ​ម្តង​ទៀត​ជា​រាជ្យ​លើក​ទី​២ បន្ត​ពី​ព្រះបិតា​ព្រះអង្គ រហូត​មក​ដល់​ឆ្នាំ​១៧១០ ពេល​ដែល​ព្រះ​កែវ​ហ្វា​អង្គ​អឹម ជា​បង​ថ្លៃ បាន​ក្រោក​វាយ​ដណ្ដើម​រាជ្យ​ព្រះអង្គ ហើយ​ព្រះអង្គ​ភៀស​ទៅ​ស្រុក​សៀម ជាមួយ​ព្រះអង្គ​ទង ជា​ព្រះអនុជ និង​ព្រះអង្គ​អឹម រាជ​បុត្រា​របស់​ព្រះអង្គ ដែល​ទ្រង់​បាន​ប្ដូរ​ឈ្មោះ​ជា​ព្រះ​ស្រី​ធម្ម​រាជា ដូច​ព្រះអង្គ​ដែរ​នោះ។
13	ដល់​ឆ្នាំ​១៧៣៨ ក្រោយ​ពី​ព្រះ​សត្ថាធិរាជ ឬ​សត្ថា​ទី​២ បុត្រ​ព្រះ​កែវ​ហ្វា​អង្គ​អឹម ជា​ក្មួយ​ទ្រង់​ចាញ់​សង្គ្រាម ក្សត្រ​ទាំង ៤​អង្គ គឺ​ព្រះ​ក្សត្រី​ស្រី​សុជាតា ប្អូន​ព្រះ​ស្រី​ធម្ម​រាជា ព្រះអង្គ​សូ បុត្រ​ព្រះអង្គ​ទង អង្គ​ស្ងួន និង​អង្គ​ច័ន្ទ បុត្រ​ព្រះ​ស្រី​ធម្ម​រាជា ហើយ​ភៀស​ព្រះអង្គ​ទៅ​ស្រុក​យួន ទៅ​នោះ ព្រះរាជវង្សានុវង្ស​ក៏​សុំ​យាង​ព្រះអង្គ​ពី​ស្រុក​សៀម មក​វិញ ហើយ​ទ្រង់​ឡើង​សោយរាជ្យ​សម្បត្តិ​ជា​លើក​ទី​៣ នៅ​ឆ្នាំ​១៧៣៨ នៅ​រាជធានី​ឧដុង្គ​មានជ័យ ដោយ​មាន​ព្រះនាម​ក្នុង​រាជ្យ​ថា ព្រះបាទ​សម្ដេច​ស្ដេច​ព្រះរាជ​ឱង្ការ​ព្រះ​ជេដ្ឋាធិរាជ រាមា​ធិបតី សិរី​សុរិយោ​ពណ៌ ធម្មិក​វរោត្តម។
14	ទ្រង់​លើក​ព្រះ​ជាតិ​ក្សត្រី​ជា​ព្រះ​អគ្គមហេសី។ ទ្រង់​តែង​តាំង​ព្រះអង្គ​ទង ជា​ព្រះអនុជ ជា​មហា​ឧបយោរាជ ហើយ​ទ្រង់​តែង​តាំង​បុត្រ​ព្រះអង្គ​ទង ព្រះនាម​អង្គ​សូ ជា​មហាឧបរាជ។ ឯ​ព្រះអង្គ​អឹម ឬ​ព្រះ​ស្រី​ធម្ម​រាជា បុត្រ​ព្រះអង្គ ត្រូវ​បាន​ឯកសារ​ខ្លះ​បញ្ជាក់​ថា ទ្រង់​តាំង​ងារ​ជា​ព្រះ​កែវ​ហ្វា។
15	ព្រះ​ស្រី​ធម្ម​រាជា ទ្រង់​សោយរាជ្យ​ជា​គម្រប់​លើក​ទី​៣ នេះ ដោយ​សុខ​សន្តិភាព​បាន​ប្រមាណ​ជិត ១០​ឆ្នាំ ព្រះអង្គ​ទ្រង់​អាពាធ​ជា​ទម្ងន់ ហើយ​ចូល​ទិវង្គត​ទៅ ប៉ុន្តែ​ឯកសារ​ខ្លះ​បាន​និយាយ​ផ្ទុយ​ទៅ​វិញ​ថា នៅ​ក្នុង​រាជ្យ​ទី​៣ របស់​ព្រះអង្គ​នេះ នៅ​ឆ្នាំ​១៧៣៩ ព្រះអង្គ​បាន​បញ្ជា​ទ័ព​ឲ្យ​វាយ​បណ្ដេញ​ពួក​យួន ដែល​បាន​បញ្ជូន​គ្នា​ទាំង​ស៊ីវិល ទាំង​ទាហាន ទាំង​មន្ត្រី មក​ទន្ទ្រាន​វាត​យក​ដី​ខ្មែរ​ត្រង់​ខេត្ត​ពាម របស់​ខ្មែរ​នោះ​យ៉ាង​ស្វិតស្វាញ​បំផុត។
16	ក្រោយ​ពី​ព្រះអង្គ​សុគត​ទៅ​នៅ​ឆ្នាំ​១៧៤៧ នៃ​គ.ស. ព្រះរាជ​បុត្រា​បុត្រី ព្រះ​ញាតិវង្សានុវង្ស នាម៉ឺន​សព្វ​មុខ​មន្ត្រី ប្រារព្ធ​ពិធី​បុណ្យ​សុន្ទរ៍ទាន​តាម​រាជ​ប្រវេណី ហើយ​ដង្ហែ​ព្រះ​អដ្ឋិធាតុ​ឡើង​ទៅ​បញ្ចុះ​ក្នុង​ព្រះ​ចេតិយ​ត្រៃត្រិង្ស លើ​កំពូល​ភ្នំ​ព្រះរាជ​ទ្រព្យ​ឧដុង្គ​មានជ័យ នោះ​ទៅ។
17	ក្រោយ​ពី​ព្រះ​ស្រី​ធម្ម​រាជា ទ្រង់​សោយ​ទិវង្គត​ទៅ ព្រះរាជ​បុត្រ​របស់​ព្រះអង្គ គឺ​ព្រះ​ស្រី​ធម្ម​រាជា​អង្គ​អឹម ទ្រង់​ឡើង​សោយរាជ្យ​ស្នង​ព្រះបិតា​នៅ​រាជធានី​ឧដុង្គ​មានជ័យ ដដែល នៅ​ឆ្នាំ​១៧៤៧ នៃ​គ.ស។ ព្រះ​ស្រី​ធម្ម​រាជា​អង្គ​អឹម នេះ គឺ​ជា​ព្រះរាជបុត្រ​កម្សត់​ដែល​បាន​ភៀស​ខ្លួន​នៅ​ស្រុក​សៀម ជាមួយ​ព្រះបិតា​ព្រះអង្គ ក្នុង​ឱកាស​ដែល​ព្រះ​កែវ​ហ្វា​អង្គ​អឹម វាយ​ដណ្ដើម​រាជ្យ​សម្បត្តិ​នោះ។
18	ព្រះ​ស្រី​ធម្ម​រាជា​អង្គ​អឹម ទ្រង់​សោយរាជ្យ​បាន​តែ​ប្រមាណ​មួយ​ឆ្នាំ​ប៉ុណ្ណោះ ព្រះអង្គ​ត្រូវ​ព្រះអនុជ​រួម​បិតា ព្រះនាម​អង្គ​អឹង (ឯកសារ​ខ្លះ​ថា នាម​អង្គ​ហ៊ីង) ហើយ​ត្រូវ​ព្រះបិតា​ប្ដូរ​ព្រះនាម​ជា​ព្រះ​ស្រី​សុរិយោ​ពណ៌​អង្គ​ហ៊ីង ដែល​មាន​មាតា​ជា​ជាតិ​សៀម លោភលន់​ចង់​បាន​រាជបល្ល័ង្គ បាន​បញ្ចុះបញ្ចូល​ស្ម័គ្រ​បក្ខពួក​របស់​ខ្លួន​ឲ្យ​លប​លុក​ធ្វើ​គត់​ព្រះអង្គ សុគត​ក្នុង​ឆ្នាំ​ដដែល​នោះ​ទៅ។
19	ព្រះរាជា គណៈសង្ឃ រាជវង្សានុវង្ស នាម៉ឺន​សព្វ​មុខ​មន្ត្រី ព្រាហ្មណ៍​បុរោហិត ក៏​នាំ​គ្នា​ប្រារព្ធ​ពិធី​បុណ្យ​សុន្ទរ៍ទាន បូជា​ព្រះសព​តាម​រាជ​ប្រវេណី ហើយ​ដង្ហែ​ព្រះ​អដ្ឋិធាតុ​យក​ទៅ​តម្កល់​ក្នុង​ចេតិយ​ទន្ទឹម​លើ​ភ្នំ​ព្រះរាជ​ទ្រព្យ គឺ​ភ្នំ​ឧដុង្គ​សព្វថ្ងៃ​នេះ។ ម្យ៉ាង​ទៀត ដោយ​ព្រះរាជវង្សានុវង្ស រាជ​គណៈសង្ឃ ព្រាហ្មណ៍​បុរោហិត នាម៉ឺន​សព្វ​មន្ត្រី មិន​ពេញ​ចិត្ត​នឹង​ព្រះអង្គ​ហ៊ីង ដែល​មាន​ចិត្ត​លោភលន់ ហើយ​ប្រព្រឹត្ត​អំពើ​ឧក្រិដ្ឋ​នោះ ទាំងអស់​គ្នា​មិន​ព្រម​ថ្វាយ​រាជ្យ​ទៅ​ព្រះអង្គ​ហ៊ីង នេះ​ទេ ប៉ុន្តែ​បាន​ថ្វាយ​រាជ្យ​សម្បត្តិ​នេះ​ទៅ​ព្រះអង្គ​ទង មហា​ឧបយោរាជ ជា​ព្រះ​បិតុលា​របស់​ព្រះ​ស្រី​ធម្ម​រាជា​អង្គ​អឹម ឲ្យ​ឡើង​សោយរាជ្យ​ជំនួស​វិញ។
20	ក្រោយ​ពី​ព្រះ​ស្រី​ធម្ម​រាជា​អង្គ​អឹម ត្រូវ​ព្រះអង្គ​ហ៊ីង ជា​ប្អូន​ប្រើ​ស្ម័គ្រ​បក្ខពួក លប​លុក​ធ្វើ​គត់​ទៅ ពួក​ព្រាហ្មណ៍​បុរោហិត រាជវង្សានុវង្ស នាម៉ឺន​សព្វ​មុខ​មន្ត្រី ក៏​យាង​ព្រះអង្គ​ទង ជា​ព្រះ​បិតុលា​របស់​ព្រះអង្គ ឲ្យ​ឡើង​សោយរាជ្យ​ស្នង​នៅ​រាជធានី​ឧដុង្គ​មានជ័យ ដោយ​មាន​ព្រះនាម​ថា សម្ដេច​ព្រះ​រាមា​ធិបតី​ព្រះអង្គ​ទង។
21	នៅ​ដើម​រាជ្យ​របស់​ព្រះអង្គ​ក្នុង​ឆ្នាំ​១៧៤៧ ចៅហ្វាយ​ស្រុក​ខេត្ត​បាសាក់ ឈ្មោះ​ឧកញ៉ា​នរេន្ទ្រ​តុក ដែល​ឃើញ​ពួក​យួន ចេះ​តែ​រំលោភ​លើ​ទឹក​ដី​របស់​ខេត្ត​លោក លោក​បាន​លើក​ទ័ព​ទៅ​វាយ​កម្ចាត់​ពួក​យួន ឈ្លាន​ពាន​នេះ​យ៉ាង​ស្វិតស្វាញ ហើយ​ពួក​យួន ទាំង​នោះ បាន​ទៅ​ជ្រក​នៅ​កោះ​ហោង ពាម​មេស។
22	នៅ​ពេល​ដែល​សម្ដេច​ព្រះ​រាមា​ធិបតី​ព្រះអង្គ​ទង សោយរាជ្យ​បាន​ប្រមាណ​ពីរ​ឆ្នាំ នៅ​ឆ្នាំ​១៧៤៧ ព្រះចៅ​យួន​អណ្ណាម​កុក បាន​បញ្ជូន​ទ័ព​យួន ជាង ១​ម៉ឺន​នាក់ ជួយ​ព្រះ​សត្ថាធិរាជ ឬ​សត្ថា​ទី​២ ដែល​បាន​ភៀស​ខ្លួន​ទៅ​នៅ​ស្រុក​យួន នោះ​ប្រមាណ​ពី ១០​ឆ្នាំ​មុន ឲ្យ​វិល​មក​ច្បាំង​ដណ្ដើម​រាជ្យ​វិញ។ ជា​ដំបូង យួន បាន​វាយ​យក​បាន​ខេត្ត​ជាច្រើន​តាម​ដង​ទន្លេ រួច​មក​បាន​មក​បោះ​បន្ទាយ​យ៉ាង​មាំ​នៅ​ល្វាឯម ជ្រោយចង្វារ និង​ភ្នំពេញ រួច​បន្ត​ដំណើរ​ឆ្ពោះ​ទៅ​រាជធានី​ឧដុង្គ។
23	សម្ដេច​ព្រះ​រាមា​ធិបតី​ព្រះអង្គ​ទង ជា​ស្ដេច​ផែនដី កាល​បើ​ឃើញ​ទ័ព​ខ្មែរ​ទន់​ដៃ​ចាញ់​ទ័ព​យួន​ច្រើន​អន្លើ ព្រះអង្គ​ក៏​ទ្រង់​នាំ​ព្រះរាជវង្សានុវង្ស​ភៀស​ព្រះអង្គ​ទៅ​ប្រទេស​សៀម។ ទ័ព​យួន ក៏​វាយ​យក​បាន​រាជធានី​ឧដុង្គ ហើយ​នាំ​ព្រះ​សត្ថាធិរាជ ទៅ​គង់​នៅ​ទីនោះ។ ប៉ុន្តែ​បាន​តែ​មួយ​រយៈ​ខ្លី​បំផុត​ប៉ុណ្ណោះ ព្រោះ​ទ័ព​ខ្មែរ​ដែល​ដឹក​នាំ​ដោយ​ឧកញ៉ា​ក្រឡាហោម​អុក និង​ឧកញ៉ា​សួគា​លោក​អុក បាន​វាយ​កម្ចាត់​ទ័ព​យួន ឲ្យ​បរាជ័យ​យ៉ាង​ដំណំ​តាំង​ពី​វាល​ស្រាប​អង្កាម ខេត្ត​កំពង់ឆ្នាំង រៀង​មក ដោយ​សម្លាប់​បាន​ទាំង​មេទ័ព​យួន ផង ហើយ​ធ្វើ​ដំណើរ​យ៉ាង​លឿន​ជម្រុល​មក​វាយ​ក្រុង​ឧដុង្គ ទៀត។
24	ព្រះ​សត្ថាធិរាជ ទ្រង់​ជ្រាប​ថា​ទ័ព​យួន​ចាញ់ ហើយ​បាក់​ទ័ព​រត់​ខ្ចាត់ខ្ចាយ​ដូច្នេះ ក៏​ទ្រង់​យាង​ដោះ​ខ្លួន​ចេញ​ពី​ឧដុង្គ ត្រឡប់​ទៅ​ស្រុក​យួន វិញ។ ដោយ​តូច​ព្រះទ័យ​នឹង​បរាជ័យ​ដ៏​ធ្ងន់ធ្ងរ​នេះ ព្រះ​សត្ថាធិរាជ ឬ​សត្ថាទី២ ក៏​ធ្លាក់​ខ្លួន​ឈឺ ហើយ​ទ្រង់​សុគត​នៅ​កណ្ដាល​ផ្លូវ​នោះ​ទៅ។
25	ឧកញ៉ា​ទាំង​ពីរ​កាល​ទ័ព​បាន​ជ័យជម្នះ​លើ​ទ័ព​យួន ហើយ ក៏​ថ្វាយ​ដំណឹង​នេះ​ទៅ​ដល់​ព្រះ​រាមា​ធិបតី​ព្រះអង្គ​ទង ដែល​ទ្រង់​ភៀស​ព្រះអង្គ​ទៅ​ក្រុង​ឰយុធ្យា ស្រុក​សៀម នោះ​តាម​ដំណើរ រួច​ទូល​ព្រះ​ចៅ​សៀម សុំ​អនុញ្ញាត​ឲ្យ​ព្រះអង្គ​ស្ងួន ដែល​ជា​ព្រះរាជបុត្រ​ព្រះ​ស្រី​ធម្ម​រាជា និង​ត្រូវ​ជា​ក្មួយ​ព្រះអង្គ​ទង យាង​មក​សោយរាជ្យ​សម្បត្តិ​នៅ​ប្រទេស​កម្ពុជា ត​ទៅ។ ព្រះ​ចៅ​សៀម ក៏​យល់ព្រម​តាម​ការ​ស្នើសុំ៕
***********
10	ប្រវត្តិ​គ្រងរាជ្យ​របស់​ព្រះ​ស្រី​ជ័យ​ជេដ្ឋ​អង្គ​ស្ងួន​ពី​ឆ្នាំ​១៧៤៩-ឆ្នាំ​១៧៥៥ (ភាគ​៥៤)

11	ព្រះ​ស្រី​ជ័យ​ជេដ្ឋ​អង្គ​ស្ងួន បាន​ឡើង​គ្រងរាជ្យ​បន្ត​ពី​ព្រះ​សត្ថាធិរាជ ឬ​សត្ថាទី២ នៅ​ចន្លោះ​ឆ្នាំ​១៧៤៩ និង​ឆ្នាំ​១៧៥៥។ ព្រះអង្គ​ស្ងួន ជា​ព្រះរាជបុត្រ​ព្រះ​ស្រី​ធម្មរាជា និង​ត្រូវ​ជា​ក្មួយ​ព្រះអង្គ​ទង។
12	តាម​ការ​ស្នើសុំ​របស់​ឧកញ៉ា​ទាំង​ពីរ​ជា​អ្នក​ឈ្នះ​សង្គ្រាម ព្រះ​ស្រី​ជ័យ​ជេដ្ឋ​អង្គ​ស្ងួន ជា​ព្រះរាជបុត្រ​ព្រះ​ស្រី​ធម្មរាជា ស្ដេច​ឡើង​ប្រាប្ដាភិសេក​សោយរាជ្យ​ត​ពី​សម្ដេច​ព្រះ​រាមា​ធិបតី​ព្រះអង្គ​ទង នៅ​រាជធានី​ឧដុង្គ​មានជ័យ ដោយ​មាន​ព្រះ​នាម​ក្នុង​រាជ្យ​ថា ព្រះបាទ​សម្ដេច​ស្ដេច​ព្រះរាជឱង្ការ​ព្រះ​ជ័យ​ជេដ្ឋ​ឫទ្ធិ​រាជ។
13	ដោយសារ​ឧកញ៉ា​សូគ៌ា​លោក​អុក ជា​ចៅហ្វាយ​ខេត្ត​ពោធិ៍សាត់ មាន​គុណ​បំណាច់​ធ្វើ​សង្គ្រាម​ឈ្នះ​ព្រះ​សត្ថាធិរាជ និង​ទ័ព​យួន ហើយ​យាង​ព្រះអង្គ​មក​ឡើង​សោយរាជ្យ ព្រះ​ស្រី​ជ័យ​ជេដ្ឋ​អង្គ​ស្ងួន ទ្រង់​បាន​តែងតាំង​ឧកញ៉ា​អុក នេះ​ជា​សម្ដេច​ចៅហ្វាយ​ទឡ្ហៈ (នាយក​រដ្ឋមន្ត្រី) ហើយ​តែង​តាំង​អង្គ​ហ៊ីង ដែល​ធ្លាប់​បាន​ធ្វើ​គត់​បង​របស់​ខ្លួន គឺ​ព្រះ​ស្រី​ធម្មរាជា​អង្គ​អឹម នោះ ឲ្យ​ឡើង​ងារ​ជា​ព្រះ​មហា​ឧបរាជ។ ប៉ុន្តែ​ដោយ​មាន​មន្ត្រី​ជាច្រើន​កើត​ក្តី​ច្រណែន​នឹង​ឧកញ៉ា​អុក ដែល​ធ្លាប់​តែ​ធ្វើ​ជា​ចៅហ្វាយ​ខេត្ត ហើយ​មក​ទទួល​តំណែង​ដ៏​ខ្ពង់ខ្ពស់​បំផុត​នេះ មន្ត្រី​ទាំង​នោះ​ក៏​ធ្វើ​កល​ជា​ទូល​ស្ដេច​មួលបង្កាច់​ឧកញ៉ា​អុក ថា​ចង់​ក្បត់​ព្រះរាជា​ដណ្ដើម​យក​រាជ្យ​សម្បត្តិ។
14	ព្រះ​ស្រី​ជ័យ​ជេដ្ឋ​ឫទ្ធិ​រាជ​អង្គ​ស្ងួន ក៏​ជឿ​ពាក្យ​មន្ត្រី​ទាំង​នោះ ហើយ​ប្រើ​ពួក​ចាម​ជ្វា ឲ្យ​លប​ចូល​លុក​សម្លាប់​សម្ដេច​ចៅហ្វាយ​ទឡ្ហៈ​អុក ទាំង​យប់ ប៉ុន្តែ​សម្ដេច​ចៅហ្វាយ​ទឡ្ហៈ​អុក ដឹង​មុន ក៏​នាំ​ភរិយា​ភៀស​ទៅ​ស្រុក​សៀម បាត់​ទៅ។
15	ប្រហែល​រយៈពេល​ពីរ​ឆ្នាំ​ក្រោយ​មក ព្រះ​ស្រី​ជ័យ​ជេដ្ឋ​អង្គ​ស្ងួន ក៏​បញ្ជា​ឲ្យ​លើក​គ្រឿង​បណ្ណាការ និង​រាជសារ​ទៅ​ថ្វាយ​ស្ដេច​សៀម ដើម្បី​សុំ​អនុញ្ញាត​ឲ្យ​ព្រះ​រាមា​ធិបតី​អង្គ​ទង ជា​ព្រះ​បិតុលា​ព្រះ​ឧទ័យ​រាជា​អង្គ​សូ បុត្រ​ព្រះ​បិតុលា និង​ព្រះ​ញាតិ​ទាំងអស់ យាង​វិល​ត្រឡប់​មក​កម្ពុជា វិញ។ ព្រះរាជា​សៀម ទ្រង់​យល់ព្រម ហើយ​ចាត់​កងទ័ព​ឲ្យ​ដង្ហែ​ព្រះ​រាមា​ធិបតី​ព្រះអង្គ​ទង និង​ព្រះ​ញាតិវង្ស​មក​ស្រុក​ខ្មែរ​វិញ​នៅ​ឆ្នាំ​១៧៥១ នៃ​គ.ស។
16	យាង​មក​ដល់​ស្រុក​រាមាចាស់ ខេត្ត​ពោធិ៍សាត់ ព្រះអង្គ​ទ្រង់​គង់​ក្នុង​ទីនោះ​យ៉ាង​យូរ។ ចំណែក​ព្រះ​ឧទ័យ​រាជា​អង្គ​សូ ក៏​ថ្វាយ​បង្គំ​ព្រះបិតា​សុំ​ទៅ​សាង​ផ្នួស​នៅ​នគរវត្ត ជា​ទី​ដែល​ព្រះអង្គ​ប្រឈួន ហើយ​សុគត​នៅ​ទីនោះ​ទៅ។
17	ក្រោយ​ពី​ព្រះ​ឧទ័យ​រាជា​អង្គ​សូ ឈឺ​សុគត​ទៅ ព្រះ​រាមា​ធិបតី​ព្រះអង្គ​ទង ជា​ព្រះបិតា ក៏​បាន​ប្រទាន​នាម​ដល់​ព្រះអង្គ​តន់ ជា​ចៅ ឲ្យ​មាន​នាម​ថា​ព្រះ​ឧទ័យ​រាជា ដូច​បិតា​ព្រះអង្គ​ដែរ។
18	នៅ​ក្នុង​រាជ្យ​ព្រះ​ស្រី​ជ័យ​ជេដ្ឋ​អង្គ​ស្ងួន នេះ មាន​ការ​បះបោរ​ដណ្ដើម​រាជ្យ​មួយ​យ៉ាង​ធំ ដែល​ដឹក​នាំ​ដោយ​នាម៉ឺន​ម្នាក់​មាន​ងារ ឬ​ឈ្មោះ​ជា​ព្រះ​ខ្សែ​ត្រ​ឯក ដែល​ចង់​ដណ្ដើម​រាជបល្ល័ង្គ​ថ្វាយ​ទៅ​ព្រះ​ឧទ័យ​រាជា​អង្គ​តន់ ជា​ចៅ​ព្រះ​រាមា​ធិបតី​ព្រះអង្គ​ទង ប៉ុន្តែ​ព្រះអង្គ​ទង មិន​សព្វ​ព្រះរាជ​ហឫទ័យ​នឹង​អំពើ​នេះ​ទេ។
19	ខ្សែ​ត្រ​ឯក បាន​បញ្ជា​ឲ្យ​កូន​ឈ្មោះ ម៉ឺន​ព្រំ ដើរ​បញ្ចុះបញ្ចូល​រាស្ត្រ ដោយ​យក​មនុស្ស​ម្នាក់​ឈ្មោះ សួស ធ្វើ​ជា​អ្នក​សិល្ប៍​ខ្លាំង​ពូកែ ”ឈ្មោះ​សិល្ប៍​សួស” ហើយ​យក​មនុស្ស​កំបុត​ដៃ​ជើង​ម្នាក់​ឲ្យ​ជិះ​គ្រែ​ស្នែង​បាំង​ក្លស់ ជា​អ្នក​មាន​បុណ្យ​ដាក់​ឈ្មោះ​ថា “អង្គុលី​រាជ” កេណ្ឌ​រាស្ត្រ​ជា​ទ័ព​មក​ច្បាំង​នឹង​ទ័ព​ព្រះ​ស្រី​ជ័យ​ជេដ្ឋ​អង្គ​ស្ងួន។ ប៉ុន្តែ​ទីបំផុត ដោយ​មាន​ព្រះ​រាមា​ធិបតី​ព្រះអង្គ​ទង លើក​ទ័ព​ជួយ​ព្រះ​ស្រី​ជ័យ​ជេដ្ឋ​ឫទ្ធិ​រាជ ជា​ស្ដេច​ផែនដី​ផង ខ្សែ​ត្រ​ឯក និង​ម៉ឺន​ព្រំ ជា​កូន ព្រម​ទាំង​សិល្ប៍​សួស និង​អង្គុលី​រាជ ត្រូវ​គេ​ចាប់​បាន ហើយ​ប្រហារ​ជីវិត​បង់។
20	ព្រះបាទ​សម្ដេច​ព្រះរាជ​ឱង្ការ​ព្រះ​ស្រី​ជ័យ​ជេដ្ឋ​ឫទ្ធិ​រាជ​អង្គ​ស្ងួន ទ្រង់​សោយរាជ្យ​បាន​រយៈពេល ៧​ឆ្នាំ ដល់​ឆ្នាំ​១៧៥៥ ទ្រង់​អាពាធ​រោគ​គ្រុន​ពិស ហើយ​សុគត​ទៅ។
21	ព្រះរាជវង្សានុវង្ស នាម៉ឺន​សព្វ​មុខ​មន្ត្រី ព្រាហ្មណ៍​បុរោហិត បាន​ប្រារព្ធ​ពិធី​បុណ្យ​សុន្ទរ៍ទាន​តាម​រាជ​ប្រវេណី ហើយ​ដង្ហែ​ព្រះ​អដ្ឋិធាតុ​ទៅ​តម្កល់​នៅ​ក្នុង​ចេតិយ​ទន្ទឹម លើ​ភ្នំ​ព្រះរាជ​ទ្រព្យ គឺ​ភ្នំ​ឧដុង្គ នោះ​ទៅ។
22	បន្ទាប់​មក ព្រះរាជា គណៈ​សង្ឃ ព្រះ​ញាតិវង្សានុវង្ស នាម៉ឺន​សព្វ​មុខ​មន្ត្រី សេនាបតី ក៏​យាង​ព្រះ​រាមា​ធិបតី​ព្រះអង្គ​ទង ដែល​ជា​ព្រះ​បិតុលា ឲ្យ​ឡើង​សោយរាជ្យ​បន្ត​ជា​លើក​ទី​២៕
***********
10	ប្រវត្តិ​សង្គ្រាម​ផ្ទៃ​ក្នុង​រវាង​ព្រះ​ញាតិវង្ស​ក្នុង​រាជ្យ​លើក​ទី​ពីរ​ព្រះអង្គ​ទង (ភាគ​៥៥)

11	សម្ដេច​ព្រះ​រាមា​ធិបតី​ព្រះអង្គ​ទង បាន​ឡើង​សោយរាជ្យ​ជា​លើក​ទី​២ ពី​ឆ្នាំ​១៧៥៦ ដល់​ឆ្នាំ​១៧៥៧។ ក្នុង​រាជ្យ​លើក​ទី​ពីរ​នេះ សង្គ្រាម​ផ្ទៃ​ក្នុង​រវាង​ព្រះ​ញាតិវង្ស រវាង​ជីតា​ជា​ស្ដេច​សោយរាជ្យ និង​ចៅ​របស់​ខ្លួន​នៅ​តែ​បន្ត។ ទីបំផុត ព្រះអង្គ​តន់ ជា​ចៅ​ឈ្នះ​សង្គ្រាម ហើយ​ឡើង​សោយរាជ្យ​បន្ត​ពី​ជីតា។
12	ព្រះ​រាមា​ធិបតី​ព្រះអង្គ​ទង ដែល​ជា​បុត្រ​ព្រះអង្គ​យ៉ង បាន​ឡើង​សោយរាជ្យ​ជា​លើក​ទី​២ បន្ត​ពី​ព្រះ​ស្រី​ជ័យ​ជេដ្ឋ​ឫទ្ធិ​រាជ ដែល​ត្រូវ​ជា​ក្មួយ​ព្រះអង្គ នៅ​រាជធានី​ឧដុង្គ​ក្នុង​ឆ្នាំ​១៧៥៦។ ក្នុង​រាជ្យ​លើក​ទី​២ របស់​សម្ដេច​រាមា​ធិបតី​ព្រះអង្គ​ទង នេះ មិន​ខុស​ពី​រាជ្យ​លើក​ទី​១ ឡើយ គឺ​ពោរពេញ​ទៅ​ដោយ​ភាព​កលិយុគ វឹកវរ កោលាហល ជ្រួល​ច្របល់ ឈ្លោះ​ទាស់ទែង​កាប់​សម្លាប់​តែ​ព្រះ​ញាតិវង្ស​ឯង​ផ្ទាល់។
13	យ៉ាង​ណា​មិញ ព្រះអង្គ​ហ៊ីង ត្រូវ​ជា​បុត្រ​សុណិសា​ព្រះអង្គ​ទង ដែល​ធ្លាប់​បាន​ធ្វើ​គត់​ព្រះ​ស្រី​ធម្ម​រាជា​អង្គ​អឹម ជា​បង ហើយ​ក្នុង​រាជ្យ​ព្រះ​ស្រី​ជ័យ​ជេដ្ឋ​អង្គ​ស្ងួន បាន​ទទួល​ងារ​ជា​មហា​ឧបរាជ​នោះ ក្នុង​រាជ្យ​នេះ​បាន​កើត​វិវាទ​ជាមួយ​ព្រះ​ឧទ័យ​រាជា​អង្គ​តន់ បុត្រ​ឧទ័យ​រាជា​អង្គ​សូ និង​ត្រូវ​ជា​ចៅ​របស់​ព្រះអង្គ​ទង ដែរ​នោះ ដោយ​ព្រះអង្គ​ហ៊ីង បាន​ប្រើ​ស្ម័គ្រ​បក្ខពួក​ទៅ​លប​លុក​ព្រះ​ឧទ័យ​រាជា​អង្គ​តន់ ទាំង​ពេល​យប់។ ប៉ុន្តែ​ព្រះ​ឧទ័យ​អង្គ​តន់ បាន​ដឹង​មុន ក៏​ទ្រង់​ភៀស​ព្រះអង្គ​ទៅ​ខេត្ត​បន្ទាយមាស ជាមួយ​នាម៉ឺន​ជំនិត​របស់​ព្រះអង្គ​មួយ​ចំនួន។
14	ពេល​ទៅ​ដល់​ខេត្ត​បន្ទាយមាស ដោយ​មាន​ជំនួយ​ពី​ព្រះ​សុទាត់ (ជាតិ​ចិន) ជា​ចៅហ្វាយ​ស្រុក​ខេត្ត​ពាម​បន្ទាយមាស ដែល​ជា​បិតា​ធម៌​របស់​ព្រះអង្គ​ផង ព្រះ​ឧទ័យ​រាជា​អង្គ​តន់ ក៏​បាន​បញ្ចុះ​បញ្ចូល​រាស្ត្រ​ខេត្ត​ភាគ​ខាង​ត្បូង មាន​កំពត ទ្រាំង បន្ទាយមាស បាទី ព្រៃកប្បាស បាន​ជា​ទ័ព​យ៉ាង​ធំ ហើយ​លើក​ទ័ព​ទៅ​ច្បាំង​គ្នា​ជាមួយ​ទ័ព​ព្រះអង្គ​ហ៊ីង ដែល​មាន​ទីតាំង​នៅ​ឧដុង្គ។
15	ទ័ព​ទាំង​ពីរ បាន​ច្បាំង​គ្នា​នៅ​ដំបូក​មាន​លក្ខណ៍។ ទីបំផុត ព្រះអង្គ​ហ៊ីង ចាញ់ ក៏​ភៀស​ព្រះអង្គ​ទៅ​ជ្រក​នៅ​ព្រៃ​ក្តី តែ​ត្រូវ​គេ​ចាប់​ខ្លួន​បាន ហើយ​ប្រហារ​ជីវិត​នៅ​កំពង់ឆ្នាំង។ ឯ​ប្អូន​អង្គ​ហ៊ីង ឈ្មោះ​អង្គ​ដួង ដែល​បាន​ចូល​ដៃ​ជាមួយ​អង្គ​ហ៊ីង ប្រឆាំង​នឹង​ព្រះ​ឧទ័យ​រាជា​អង្គ​តន់ ហើយ​បាន​ក្លែង​ជា​អ្នក​បួស​ក្នុង​វត្ត​ស្បែង នោះ ក៏​ត្រូវ​ចាប់​បាន រួច​ផ្សឹក ហើយ​យក​មក​សម្រេច​ទោស​ប្រហារ​ជីវិត​ផង​ដែរ​នៅ​វត្ត​ប្រក់​ក្ដារ។
16	ក្រោយ​មក ព្រះអនុជ​ជាតិក្សត្រី​ជា​មហេសី​ព្រះអង្គ​ហ៊ីង ដែល​ត្រូវ​ធ្វើ​គត់​ទៅ បាន​នាំ​មន្ត្រី​ជំនិត​បញ្ចុះ​បញ្ចូល​រាស្ត្រ​បាន​ជាច្រើន​ក​ជា​ទ័ព ដើម្បី​សងសឹក​ប៉ង​ធ្វើ​គត់​ព្រះ​ឧទ័យ​រាជា​អង្គ​តន់ តែ​ត្រូវ​ព្រះអង្គ​តន់ ដឹង​មុន ហើយ​ប្រមូល​ទ័ព​ច្បាំង​ជាមួយ​បណ្ដាល​ឲ្យ​ទ័ព​ព្រះអនុជ​ជាតិក្សត្រី បរាជ័យ​បាក់​ទ័ព​រត់​ខ្ចាត់ខ្ចាយ​អស់។
17	ព្រះ​រាមា​ធិបតី​ព្រះអង្គ​ទង ជា​ស្ដេច​ផែនដី កាល​បើ​ជ្រាប​ថា ទ័ព​ព្រះអនុជ​ជាតិក្សត្រី ជា​បុត្រី​ព្រះអង្គ​ចាញ់​ទ័ព​ព្រះ​ឧទ័យ​រាជា​អង្គ​តន់ ជា​ចៅ​របស់​ព្រះអង្គ​ដូច្នោះ ក៏​នាំ​ព្រះអនុជ​ជាតិក្សត្រី និង​ព្រះ​ញាតិវង្ស​ទាំងអស់ ភៀស​ចេញ​ពី​ឧដុង្គ​ទៅ​គង់​នៅ​ខេត្ត​ពោធិ៍សាត់។ ប៉ុន្តែ​មិន​បាន​យូរ​ប៉ុន្មាន គឺ​បើ​គិត​ជា​រាជ្យ​លើក​ទី​២ នេះ ទ្រង់​សោយរាជ្យ​បាន​ប្រមាណ​ពីរ​ឆ្នាំ គឺ​ដល់​ឆ្នាំ​១៧៥៧ ព្រះអង្គ​ទ្រង់​ប្រឈួន ហើយ​សុគត​នៅ​ខេត្ត​ពោធិ៍សាត់ នោះ​ទៅ។ ព្រះ​អដ្ឋិធាតុ ត្រូវ​គេ​ដង្ហែ​យក​មក​បញ្ចុះ​នៅ​ព្រះ​ចេតិយ​ទន្ទឹម លើ​ភ្នំ​ព្រះរាជ​ទ្រព្យ។
18	ចំណែក​ខាង​ព្រះ​ឧទ័យ​រាជា​អង្គ​តន់ វិញ ពេល​ទទួល​បាន​ជោគជ័យ​ហើយ ព្រះអង្គ​ទ្រង់​យាង​ចូល​ក្នុង​រាជវាំង​ឧដុង្គ ហើយ​បញ្ជា​ឲ្យ​តាម​ចាប់​ពពួក​ស្ដេច និង​មន្ត្រី​ធំៗ​ទាំងអស់​ដែល​ប្រឆាំង​នឹង​ព្រះអង្គ ក្នុង​នោះ​មាន​ទាំង​សម្ដេច​ព្រះអនុជ​ជាតិក្សត្រី​ផង ដែល​ទ្រង់​បញ្ជា​ឲ្យ​នាំ​យក​ទៅ​ប្រហារ​ជីវិត​បង់។ ឯ​ព្រះអង្គ​នន់ ព្រះរៀម និង​ព្រះអង្គ​ជី បុត្រ​ព្រះ​ស្រី​ជ័យ​ជេដ្ឋ​ឫទ្ធិ​រាជ​អង្គ​ស្ងួន ដែល​បាន​ភៀស​ទៅ​ខេត្ត​កំពង់ស្វាយ ហើយ​លើក​ទ័ព​មក​ច្បាំង​នឹង​ទ័ព​ព្រះ​ឧទ័យ​រាជា​អង្គ​តន់ ដែរ​នោះ ត្រូវ​គេ​ចាប់​បាន ដាក់​ទ្រុង​នាំ​យក​ទៅ​ក្រុង​ឧដុង្គ។ ប៉ុន្តែ​នៅ​តាម​ផ្លូវ​ពេល​មក​ដល់​កំពង់​ព្រះ​ស្រូវ មាន​មន្ត្រី​ដែល​មាន​ចិត្ត​ភក្តី បាន​ហែក​ទ្រុង​លួច​រំដោះ​ព្រះអង្គ​តន់ នាំ​ភៀស​ទៅ​ក្រុង​ឰយុធ្យា ប្រទេស​សៀម បាន។ ព្រះអង្គ​ជី ត្រូវ​ជម្រះ​ទោស​ប្រហារ​ជីវិត។
19	ក្រោយ​ពី​សង្គ្រាម​រវាង​គ្នា​ឯង​ជា​ព្រះ​ញាតិវង្ស​រួម​លោហិត​នេះ បាន​ស្ងប់​រម្ងាប់​ទៅ ពួក​សេនាបតី​មន្ត្រី​តូច​ធំ ព្រះរាជា​គណៈ​សង្ឃ ក៏​បាន​យាង​ព្រះអង្គ​តន់ ដែល​ជា​អ្នក​ឈ្នះ​សង្គ្រាម ឲ្យ​ឡើង​សោយរាជ្យ​បន្ត​ពី​សម្ដេច​ព្រះ​រាមា​ធិបតី​ព្រះអង្គ​ទង ដែល​ត្រូវ​ជា​ព្រះ​អយ្យកោ (ជីតា) ត​ទៅ៕
***********
10	ប្រវត្តិ​រាស្ត្រ​ខ្មែរ​រង​ទុក្ខ​សោក​វេទនា​ដោយសារ​សង្គ្រាម​ដណ្ដើម​រាជ្យ​រវាង​ខ្មែរ​និង​ខ្មែរ (ភាគ​៥៦)

11	ព្រះ​ឧទ័យ​រាជា​អង្គ​តន់ សោយរាជ្យ​នៅ​ចន្លោះ​ឆ្នាំ​១៧៥៨ ដល់​ឆ្នាំ​១៧៧៥។ ក្នុង​រាជ្យ​របស់​ព្រះអង្គ សង្គ្រាម​ដណ្ដើម​អំណាច​រវាង​ខ្មែរ និង​ខ្មែរ បាន​ធ្វើ​ឲ្យ​រាស្ត្រ​ខ្មែរ​រង​ទុក្ខ​វេទនា និង​ចុះ​ថយ​ចំនួន​ពលរដ្ឋ​យ៉ាង​ច្រើន។
12	ខាង​ព្រះ​អង្គ​ជា​ស្ដេច​សោយរាជ្យ មាន​យួន ជា​បង្អែក ឯ​ខាង​គូ​សត្រូវ​របស់​ព្រះអង្គ គឺ​អង្គ​នន់​ព្រះ​រៀម មាន​សៀម ជា​បង្អែក។ ក៏ប៉ុន្តែ ដោយ​ព្រះទ័យ​ចង់​បញ្ចប់​សោកនាដកម្ម​របស់​ប្រជារាស្ត្រ​ខ្មែរ​ក្នុង​ពេល​នោះ ព្រះអង្គ​សម្រេច​ព្រះទ័យ​ឈប់​ពឹង​យួន ហើយ​សុខ​ចិត្ត​ដាក់​រាជ្យ រួច​យាង​គូបដិបក្ខ​ព្រះអង្គ​មក​ឲ្យ​សោយរាជ្យ​ជំនួស​វិញ។
13	ក្រោយ​ពី​ច្បាំង​ឈ្នះ​ព្រះ​ញាតិវង្ស​របស់​ខ្លួន​ហើយ ព្រះអង្គ​តន់ បុត្រ​ឧបរាជ​អង្គ​សូ ក៏​បាន​ឡើង​សោយរាជ​បន្ត​ពី​ព្រះអង្គ​ទង ជា​ព្រះ​អយ្យកោ (ជីតា) នៅ​ព្រះរាជវាំង​ឧត្តុង្គ​មានជ័យ នៅ​ឆ្នាំ​ខាល គ.ស.១៧៥៨ ដោយ​មាន​ព្រះ​នាម​ក្នុង​រាជ្យ​ថា ព្រះបាទ​សម្ដេច​ព្រះរាជ​ឱង្ការ​ព្រះ​នរាយណ៍​រាជាធិរាជ​រាមា​ធិបតី ព្រះ​ស្រី​សុរិយោ​ពណ៌ បរម​សុរិន្ទ្រា មហា​ចក្រពត្តិ​រាជ។
14	នៅ​ដើម​រាជ្យ​របស់​ព្រះអង្គ ព្រះ​ឧទ័យ​រាជា​អង្គ​តន់ នេះ ទ្រង់​ចាត់​ឲ្យ​ដង្ហែ​ព្រះ​សព​ព្រះ​អយ្យកោ គឺ​ព្រះអង្គ​ទង ដែល​សុគត​នៅ​ខេត្ត​ពោធិ៍សាត់ មក​ឧត្តុង្គ​មានជ័យ ហើយ​ព្រះរាជា​ប្រទេស​ឡាវ ក៏​បាន​ចាត់​ឲ្យ​ដង្ហែ​ព្រះ​សព​ព្រះ​មហាក្សត្រី ដែល​ជា​ព្រះ​មាតា​របស់​ព្រះអង្គ ដែល​បាន​ទៅ​គង់ ហើយ​សោយ​ទិវង្គត​នៅ​ប្រទេស​លាវ នោះ មក​កម្ពុជា វិញ​ដែរ។ ព្រះអង្គ​ទ្រង់​ប្រារឰ​ធ្វើ​ពិធី​បុណ្យ​សុន្ទរ៍ទាន​ក្សត្រ​ទាំង​ពីរ​អង្គ​តាម​រាជ​ប្រវេណី ហើយ​ទ្រង់​ដង្ហែ​យក​ព្រះ​អដ្ឋិធាតុ​ទៅ​បញ្ចុះ​នៅ​ចេតិយ​ទន្ទឹម​លើ​ភ្នំ​ព្រះរាជ​ទ្រព្យ។
15	ដល់​ឆ្នាំ​មមែ ព្រះអង្គ​សព្វ​ព្រះទ័យ​ដាក់​រាជ្យ​មួយ​រយៈ ហើយ​ទ្រង់​ចូល​សាង​ផ្នួស​ក្នុង​សំណាក់​ព្រះ​សុគន្ធា​ធិបតី ព្រះ​មាន​ប៉ិម អស់​រយៈ​បី​ខែ ស្ដេច​គង់​ចាំ​ព្រះ​វស្សា​នៅ​ព្រះ​អារាម​កោះ​ចិន។ ក្រោយ​មក ទ្រង់​តែង​តាំង​អ្នក​ព្រះ​ម៉ែ​នាង​មាលា​បុប្ផា​វតី ជា​អគ្គមហេសី​ស្តាំ ព្រះនាម​ជា​ព្រះ​ភគវតី ព្រះ​ឯក​ក្សត្រី។ ស្ដេច​តាំង​ព្រះអង្គ​អី​ក្សត្រី រាជបុត្រី​ព្រះអង្គ​ដួង ដែល​សុគត​ទៅ ជា​មហេសី​ឆ្វេង ព្រះនាម​ព្រះ​ភគវតី ព្រះ​ស្រី​សុជាតា ហើយ​ទ្រង់​តែង​តាំង​ព្រះអង្គ​ធម្ម កូន​ព្រះអង្គ​ដួង ជា​អតីត​សត្រូវ​របស់​ព្រះអង្គ ប៉ុន្តែ​មាន​ព្រះទ័យ​ស្មោះ​ត្រង់​នឹង​ព្រះអង្គ ជា​មហាឧបរាជ។
16	នៅ​ឆ្នាំ​១៧៦៧ ប្រទេស​ភូមា បាន​លើក​ទ័ព​មក​វាយ​យក​បាន​រាជធានី​ឰយុធ្យា ប្រទេស​សៀម ហើយ​ចាប់​ទាំង​ព្រះមហាក្សត្រ​សៀម យក​ទៅ​ផង។ ព្រះរាជបុត្រ​ស្ដេច​សៀម ព្រះនាម​ចុល​ជា​ស៊ីសាំង លើក​ទ័ព​ត​តាំង​ច្បាំង​នឹង​ភូមា តែ​ចាញ់​ភូមា ទៀត ហើយ​ភៀស​មក​ជ្រក​កោន​នៅ​ក្នុង​ប្រទេស​ខ្មែរ ដែល​ក្រោយ​មក ព្រះអង្គ​ទ្រង់​សុគត​នៅ​ស្រុក​ខ្មែរ​នេះ​ទៅ។ ឆ្លៀត​ពេល​នោះ កូន​កាត់​ចិន-ថៃ ម្នាក់​ឈ្មោះ ពញា​តាក បាន​លើក​ទ័ព​ដេញ​ពួក​ភូមា ឲ្យ​ចេញ​ផុត​ពី​ប្រទេស​សៀម បាន ហើយ​ឡើង​សោយរាជ្យ ព្រះនាម​ចៅ​តាក​ស៊ីន រួច​ប្ដូរ​ទីក្រុង​ពី​ឰយុធ្យា មក​បឹងកក់ គឺ​បាងកក សព្វថ្ងៃ​ដាក់​ឈ្មោះ​ថា​ក្រុង​ធនបុរី។
17	ឯកសារ​មហា​បុរស​បាន​រៀបរាប់​ថា ឆ្នាំ​១៧៦៨ ក្រោយ​ពី​បាន​ឡើង​សោយរាជ្យ ព្រះ​ចៅ​តាក​ស៊ីន ប្រទេស​សៀម ក៏​ចាត់​រាជទូត​ឲ្យ​នាម​សារ​មក​ពង្រឹង​ចំណង​ស្ពាន​មេត្រី​ភាព​រវាង​ខ្មែរ និង​សៀម ប៉ុន្តែ​ត្រូវ​បាន​ព្រះ​ឧទ័យ​រាជា​អង្គ​តន់ មហាក្សត្រ​ខ្មែរ​បដិសេធ ដោយ​ទ្រង់​យល់​ថា ព្រះ​ចៅ​តាក​ស៊ីន មិន​មែន​ជា​អំបូរ​ស្ដេច​ផែនដី។
18	ព្រះ​ចៅ​តាក​ស៊ីន ស្ដេច​សៀម ទ្រង់​ព្រះ​ពិរោធ​ណាស់ ក៏​បញ្ជា​ឲ្យ​លើក​ទ័ព​ចូល​មក​លុក​លុយ​ប្រទេស​ខ្មែរ ប៉ុន្តែ​ជា​ដំបូង ទ័ព​សៀម ត្រូវ​បរាជ័យ​ដក​ថយ​ទៅ​វិញ។ ដល់​ឆ្នាំ​១៧៧១ សៀម លើក​ទ័ព​ជា​ទ្រង់ទ្រាយ​ធំ​មក​ម្តង​ទៀត ដោយ​ចែក​ជា​ពីរ​ផ្លូវ គឺ​ទ័ព​ជើង​គោក​មួយ​ម៉ឺន​នាក់ ដោយ​យាង​ទាំង​ព្រះ​អង្គ​នន់​ព្រះរៀម បុត្រ​ព្រះអង្គ​ស្ងួន ដែល​បាន​ភៀស​ទៅ​ពឹង​សៀម ហើយ​សៀម សន្យា​ថា និង​វាយ​ដណ្ដើម​រាជ្យ​ថ្វាយ​ទៅ​ជាមួយ​ផង និង​ទ័ព​ជើង​ទឹក ១​ម៉ឺន ៥​ពាន់​នាក់ ដឹក​នាំ​បញ្ជា​ដោយ​ព្រះ​ចៅ​តាក​ស៊ីន ផ្ទាល់។
19	ចំណែក​ខាង​ព្រះ​ឧទ័យ​រាជា​អង្គ​តន់ ព្រះ​រាជា​ខ្មែរ​វិញ កាល​បើ​បាន​ជ្រាប​ថា ទ័ព​សៀម ជិត​ចូល​មក​ដល់​ក្រុង​ឧត្តុង្គ ហើយ ព្រះអង្គ​ក៏​ទ្រង់​ភៀស​ព្រះអង្គ​ទៅ​ខាង​ក្រោម ដើម្បី​សុំ​កម្លាំង​ទ័ព​យួន ឲ្យ​មក​ជួយ។ ព្រះ​ចៅ​ក្រុង​អណ្ណាម ក៏​យល់ព្រម ហើយ​បាន​បញ្ជូន​ទ័ព​រាប់​ម៉ឺន​នាក់​ឲ្យ​មក​រួម​សន្ធប់​ជាមួយ​ទ័ព​ខ្មែរ ច្បាំង​ជាមួយ​នឹង​ទ័ព​សៀម ដែល​ជួយ​ខាង​អង្គ​នន់​ព្រះរៀម។
20	ក្នុង​សង្គ្រាម​ដណ្ដើម​អំណាច​រវាង​ខ្មែរ និង​ខ្មែរ គឺ​រវាង​ព្រះ​ឧទ័យ​រាជា​អង្គ​តន់ និង​អង្គ​នន់​ព្រះរៀម ដែល​ម្ខាង​មាន​យួន ជា​បង្អែក និង​ម្ខាង​ទៀត​មាន​សៀម ជា​បង្អែក​នេះ បាន​ធ្វើ​ឲ្យ​រាស្ត្រ​ខ្មែរ​រង​ទុក្ខ​វេទនា​វិនាស​ហិនហោច​ខ្លោចផ្សា រំលស់​ចំនួន​ចុះ​ថយ​យ៉ាង​លឿន​ជា​ទីបំផុត។ ណា​ស្លាប់​ដោយ​មុខ​អាវុធ ណា​ស្លាប់​ដោយ​គ្រោះ​ទុរ្ភិក្ស ណា​ស្លាប់​ដោយ​ជំងឺ​តម្កាត់​ដ៏​កាច​សាហាវ មាន​អាសន្ន​រោគ អុត​ធំ គ្រុន​ចាញ់។ល។
21	ឯកសារ​ភាគ​ច្រើន​បាន​រៀបរាប់​ថា ប្រទេស​ខ្មែរ​សម័យ​នោះ​មាន​សភាព​ស្ងាត់​ជ្រងំ នៅ​តាម​ស្រុក​ខ្លះ​មាន​តែ​មនុស្ស​ចាស់​ជរា និង​កុមារ​តូចៗ​តែ​ប៉ុណ្ណោះ។ សៀម បាន​ចាប់​កេណ្ឌ​ប្រជា​រាស្ត្រ​ខ្មែរ​ច្រើន​ម៉ឺន​គ្រួសារ បង្ខំ​យក​ទៅ​ស្រុក​គេ ដោយ​ប្លន់​រឹប​អូស​យក​ទាំង​សម្បត្តិ​ដ៏​មាន​តម្លៃ​ផ្សេងៗ​ផង។ ចំណែក​ខាង​យួន វិញ ឆ្លៀត​ឱកាស​នេះ​ជំរុល​បញ្ជូន​គ្នា​គេ​ឲ្យ​ចូល​មក​តាំង​ទី​លំនៅ​ក្នុង​ដី​ខ្មែរ ត្រង់​ស្រុក​ឃ្លាំង ព្រះត្រពាំង (ត្រាវិញ) ហើយ​រំលោភ​ចូល​មក​ដល់​ខេត្ត​ផ្សារដែក (សាដិច) កោះតែង (គូឡៅយ៉ាង) និង​ខេត្ត​មាត់ជ្រូក (ចូវដុក) កាន់​តែ​ច្រើន​ទៀត​ផង។
22	ព្រះ​ឧទ័យ​រាជា​អង្គ​តន់ ជា​ស្ដេច​សោយរាជ្យ កាល​ឃើញ​ទុក្ខ​វេទនា​របស់​រាស្ត្រ​ដូច្នោះ ព្រះអង្គ​ទ្រង់​កើត​ក្តី​សង្វេគ ហើយ​ទ្រង់​ព្រម​ចង​ស្ពាន​មេត្រី​ជាមួយ​សៀម វិញ ដើម្បី​បញ្ចប់​ទុក្ខ​សោក​នេះ ដោយ​បាន​បញ្ជូន​ព្រះ​ញាតិ​ម្នាក់​ឈ្មោះ កែវ​ដួង ឲ្យ​នាំ​ព្រះរាជ​សារ​ទៅ​ធ្វើ​ការ​ចង​ស្ពាន​មេត្រី​នេះ។ ដំបូង ស្ដេច​សៀម មិន​យល់ព្រម​ព្រោះ​មិន​ជឿ ហើយ​ចាប់ កែវ​ដួង ឃុំ​ទុក។ ប៉ុន្តែ​ដល់​ព្រះអង្គ​តន់ ព្រម​បញ្ជូន​បុត្រ​ភរិយា កែវ​ដួង ឲ្យ​ទៅ​ស្ដេច​សៀម ទើប​ព្រះ​ចៅ​តាក​ស៊ីន ជឿ ហើយ​យល់ព្រម​ទទួល​សួយសារ​របស់​ខ្មែរ និង​បញ្ជូន​សួយសារ​របស់​សៀម មក​ថ្វាយ​ព្រះរាជា​ខ្មែរ​វិញ។ ម្យ៉ាង​ទៀត ដោយ​ពេល​នោះ​ទ័ព​ភូមា បាន​លើក​ទ័ព​មក​វាយ​សៀម ម្តង​ទៀត​ផង ព្រះ​ចៅ​តាក​ស៊ីន ក៏​ទ្រង់​បញ្ជា​ឲ្យ​ដក​ទ័ព​សៀម ទៅ​ប្រទេស​សៀម វិញ ទុក​តែ​ទាហាន​មួយ​ចំនួន​ឲ្យ​នៅ​រក្សា​អង្គ​នន់​ព្រះរៀម នៅ​ឧត្តុង្គ តែ​ប៉ុណ្ណោះ។ ឯ​ព្រះ​អង្គ​នន់​ព្រះរៀម ក្រោយ​ពី​ពួក​សៀម ជា​បង្អែក​របស់​ខ្លួន​ដក​ថយ​ទៅ​ហើយ ទ្រង់​មិន​ហ៊ាន​គង់​នៅ​ឧត្តុង្គ ទេ ម្យ៉ាង​ដោយ​ចង់​បាន​រាជ្យសម្បត្តិ ព្រះអង្គ​ទ្រង់​កេណ្ឌ​ទ័ព​សង្កត់​យក​ខេត្ត​ភាគ​ខាង​ត្បូង​បាន​យ៉ាង​ច្រើន។
23	ចំណែក​ព្រះអង្គ​តន់ ស្ដេច​ផែនដី​វិញ ឆ្នាំ​១៧៧៤ ព្រះអង្គ​ទ្រង់​គង់​នៅ​វាំង​ភាក់ កោះ​ចិន ទ្រង់​ជ្រាប​ហេតុ​ដូច្នេះ ព្រះអង្គ​ក៏​បញ្ជា​ឲ្យ​អុង​យួន វិល​ត្រឡប់​ទៅ​ស្រុក​វិញ ហើយ​ដើម្បី​បញ្ចប់​សោកនាដកម្ម​របស់​ប្រជា​រាស្ត្រ​ខ្មែរ​ក្នុង​ពេល​នោះ នៅ​ឆ្នាំ​១៧៧៥ ព្រះអង្គ​ទ្រង់​យាង​មក​គង់​នៅ​រាជធានី​ឧត្តុង្គ វិញ ហើយ​ចាត់​អស់​សេនាបតី និង​រាជា​គណៈសង្ឃ ឲ្យ​ទៅ​យាង​ព្រះអង្គ​នន់​ព្រះរៀម ដែល​ជា​គូបដិបក្ខ មក​ឲ្យ​សោយរាជ្យ​ជំនួស​ព្រះអង្គ ដែល​ទ្រង់​ព្រម​ដាក់​រាជ្យ ហើយ​ទ្រង់​យក​នាទី​ជា​ព្រះ​ឧបយោរាជ វិញ៕
***********
10	ព្រះអង្គ​នន់​ដែល​ត្រូវ​គូបដិបក្ខ​មាន​យួន​នៅ​ពី​ក្រោយ​ប្រហារ​ជីវិត​ទាំង​ពូជ (ភាគ​៥៧)

11	ព្រះអង្គ​នន់​ព្រះរៀម ឡើង​គ្រងរាជ្យ​នៅ​ចន្លោះ​ឆ្នាំ​១៧៧៥ និង​ឆ្នាំ​១៧៧៩។ ក្នុង​រយៈពេល​បួន​ឆ្នាំ​នៃ​ការ​គ្រងរាជ្យ​របស់​ព្រះអង្គ​នេះ ព្រះអង្គ​បាន​ពឹង​សៀម ឲ្យ​ជួយ​ធ្វើ​សង្គ្រាម។ តែ​ទីបំផុត ព្រះរាជា​រាមាធិបតី​អង្គ​នន់ នេះ ត្រូវ​គូបដិបក្ខ​ដែល​មាន​យួន នៅ​ពី​ក្រោយ ប្រហារ​ជីវិត​បង់​ទាំង​ពូជ។
12	ព្រះអង្គ​នន់​ព្រះរៀម ដែល​ជា​បុត្រា​ព្រះ​ស្រី​ជ័យ​ជេដ្ឋ​អង្គ​ស្ងួន ទ្រង់​បាន​ឡើង​សោយរាជ្យ​នៅ​រាជធានី​ឧត្តុង្គ ក្នុង​ឆ្នាំ​១៧៧៥ បន្ទាប់​ពី​ព្រះ​ឧទ័យ​រាជា​អង្គ​តន់ ដាក់​រាជ្យ​ថ្វាយ​ព្រះអង្គ​មក ដោយ​មាន​ព្រះនាម​ក្នុង​រាជ្យ​ថា ព្រះបាទ​សម្ដេច​ស្ដេច​ព្រះរាជ​ឱង្ការ ព្រះ​រាមាធិបតី​រាជាធិរាជ។ ក្នុង​រាជ្យ​ព្រះអង្គ ប្រទេស​កម្ពុជា បាន​ធ្លាក់​ពី​ការ​ត្រួតត្រា​របស់​យួន ចូល​ទៅ​នៅ​ក្រោម​ការ​ត្រួតត្រា​របស់​សៀម វិញ​ម្ដង។
13	នៅ​ដើម​រាជ្យ​ព្រះអង្គ នៅ​ឯ​ប្រទេស​យួន​អណ្ណាម មាន​ការ​បះបោរ​របស់​ពួក​តៃស៊ឺន ប្រឆាំង​នឹង​ស្ដេច​យួន។ ពេល​នោះ មន្ត្រី​យួន ដែល​ឈរ​នៅ​តំបន់​ព្រៃ​នគរ បាន​ចាត់​បម្រើ​ឲ្យ​នាំ​សំបុត្រ​មក​សុំ​ទ័ព និង​ស្បៀង​ពី​ប្រទេស​ខ្មែរ ទៅ​ជួយ​ច្បាំង ប៉ុន្តែ​ព្រះ​រាមាធិបតី​ព្រះអង្គ​នន់ មិន​យល់ព្រម​ជួយ​តាម​សំណើ​នោះ​ឡើយ។ មេ​ទ័ព​យួន ខឹង​ណាស់ ក៏​ប្រមូល​កម្លាំង​ទ័ព​យ៉ាង​ច្រើន​នាំ​ឡើង​មក​វាយ​បន្ទាយ​ខ្មែរ​នៅ​ភ្នំពេញ។ តែ​ទីបំផុត ទ័ព​យួន ត្រូវ​បរាជ័យ​ដក​ថយ​ទៅ​វិញ។
14	មួយ​ចំណែក​ទៀត​នៅ​ក្នុង​រាជវាំង​ឧត្តុង្គ មាន​មន្ត្រី​ម្នាក់​ឈ្មោះ​ឧកញ៉ា វិបុល​រាជ​ស៊ូ មិន​សប្បាយ​ចិត្ត​នឹង​ព្រះ​រាមាធិបតី​ព្រះអង្គ​នន់ ជា​ស្ដេច​ផែនដី​ថ្មី ក៏​រក​វិធី​ញុះញង់​បំបែក​បំបាក់​ផ្ទៃ​ក្នុង​ឲ្យ​ចលាចល​ឡើង ដោយ​ដំបូង មន្ត្រី​នេះ​បាន​ទូល​ញុះញង់​ព្រះ​មហា​ឧបរាជ​ធម្ម​រាជា ថា​ស្ដេច​ផែនដី​បាន​ចោទ​ថា ព្រះអង្គ​ធម្ម នេះ ប៉ង​ក្បត់​ដណ្ដើម​រាជ្យ​សម្បត្តិ។ ប៉ុន្តែ​មហា​ឧបរាជ​អង្គ​ធម្ម មិន​ជឿ ហើយ​ប្រដៅ​មន្ត្រី​នេះ​ឲ្យ​ស្មោះ​នឹង​ស្ដេច​ផែនដី​ផង។ ដោយ​ខ្លាច​បែក​ការ​ឮ​ដំណឹង​ពី​គំនិត​មិន​ល្អ​របស់​ខ្លួន​ដល់​ស្ដេច​ផែនដី ដែល​នាំ​ឲ្យ​មាន​ទោស​ដល់​ជីវិត ឧកញ៉ា វិបុល​រាជ​ស៊ូ ក៏​បែរ​ជា​រក​ល្បិច​ទូល​ញុះញង់​ព្រះ​អង្គ​នន់ ស្ដេច​ផែនដី​ម្ដង ដោយ​ចោទ​ថា ព្រះ​មហា​ឧបរាជ​ប៉ង​ដណ្ដើម​រាជ្យ ដោយ​បាន​បបួល​ខ្លួន​ឲ្យ​រួម​ចូល​ដៃ​ជាមួយ​ផង។
15	ព្រះរាជា​មិន​បាន​ពិចារណា ក៏​ទ្រង់​ជឿ ក៏​បញ្ជា​ឲ្យ​ឧកញ៉ា វិបុល​រាជ​ស៊ូ នេះ និង​មន្ត្រី​ជំនិត​របស់​ព្រះអង្គ​ម្នាក់ គឺ​ឧកញ៉ា ស្រី​អគ្គរាជ​ប៉ុល ប្រើ​ល្បិច​បបួល​ព្រះ​មហា​ឧបរាជ​លេង​ឈើ​ត្រង់ នៅ​ក្នុង​ឱកាស​ដែល​អ្នក​ទាំងអស់​គ្នា នាំ​គ្នា​ទៅ​ថែរក្សា​ព្រះ​រោគ​ព្រះ​មហា​ឧបយោរាជ​អង្គ​តន់ ក្សត្រ​ដាក់​រាជ្យ​នៅ​កំពង់ហ្លួង ដោយ​ប្រើ​ឧបាយ​បង្កើត​ជម្លោះ ហើយ​យក​លេស​ធ្វើ​គត​ព្រះ​មហា​ឧបរាជ​អង្គ​ធម្ម ក្នុង​ពេល​នោះ​ទៅ។
16	ចំណែក​ខាង​ព្រះ​មហា​ឧបយោរាជ​អង្គ​តន់ ដែល​ទ្រង់​ព្រះ​ប្រឈួន​ស្រាប់ លុះ​ជ្រាប​រឿង​នេះ ទ្រង់​ទោមនស្ស​ខ្លាំង​ណាស់ ព្រះរោគ​កាន់​តែ​ធ្ងន់ ហើយ​សុគត​ក្នុង​ឆ្នាំ​១៧៧៧ នោះ​ទៅ។ ព្រះ​អដ្ឋិធាតុ​របស់​ព្រះអង្គ និង​អដ្ឋិធាតុ​ព្រះ​មហា​ឧបយោរាជ​អង្គ​ធម្ម ត្រូវ​គេ​បញ្ចុះ​នៅ​ចេតិយ​ទន្ទឹម​លើ​ភ្នំ​ព្រះរាជ​ទ្រព្យ​ឧត្តុង្គ។ ចំណែក​ព្រះរាជ​បុត្រា​របស់​ព្រះអង្គ​តន់ គឺ​ព្រះ​អង្គ​អេង និង​បុត្រ​បី​អង្គ​ទៀត ត្រូវ​បាន​ឧកញ៉ា អធិវង្សា​ប៉ុក ជា​ព្រះធម៌​បិតា ចិញ្ចឹម​បីបាច់​ថែរក្សា​រៀង​រហូត​មក។
17	ព្រឹត្តិការណ៍​មួយ​ទៀត គឺ​នៅ​ក្នុង​ឆ្នាំ​១៧៧៨ ស្ដេច​សៀម ក្រុង​ធនបុរី បាន​លើក​ទ័ព​ធំ​ជា​ពីរ​ផ្លូវ​ទៅ​ចូល​លុក​លុយ​ប្រទេស​ឡាវ។ ទ័ព​មួយ ចូល​ត្រង់​ពី​ប្រទេស​សៀម ទៅ​ឡាវ និង​ទ័ព​មួយ​ទៀត​ឲ្យ​ចុះ​មក​កាត់​តាម​ប្រទេស​ខ្មែរ ដើម្បី​សុំ​ព្រះរាជា​ខ្មែរ​ឲ្យ​ជួយ​ផ្ដល់​កម្លាំង​ទ័ព សាស្ត្រាវុធ និង​ស្បៀង​អាហារ ហើយ​ឡើង​តាម​ទន្លេ​ធំ​ឆ្លង​តាម​ល្បាក់ខោន​ឡើង​ទៅ​ចម្ប៉ាសាក់។ ព្រះបាទ​រាមាធិបតី​ព្រះអង្គ​នន់ ដែល​ធ្លាប់​យក​សៀម ជា​បង្អែក បាន​យល់ព្រម​តាម​សំណើ​របស់​សៀម ទោះ​បី​ជា​មាន​ការ​ប្រឆាំង​តវ៉ា​មិន​ចុះ​សម្រុង​ពី​មន្ត្រី​មួយ​ចំនួន​ធំ​ក៏ដោយ។
18	ដើម្បី​សង​គុណ​សៀម ព្រះអង្គ​បាន​បញ្ជា​ឲ្យ​កេណ្ឌ​រាស្ត្រ​ខ្មែរ​រាប់​ម៉ឺន​នាក់ បញ្ចូល​ក្នុង​ជួរ​កងទ័ព​សៀម ឲ្យ​សៀម ដឹក​យក​ទៅ​វាយ​ប្រទេស​ឡាវ ដែល​ជា​ប្រទេស​មាន​ប្រពៃណី​ជា​មិត្ត​ដ៏​ល្អ​របស់​ខ្មែរ តាំង​ពី​យូរ​លង់​មក​ហើយ។ ម្យ៉ាង​ទៀត ព្រះអង្គ​បាន​បង្ខំ​ឲ្យ​កេណ្ឌ​ស្រីៗ​ក្នុង​ខេត្ត​កំពង់ស្វាយ ឲ្យ​បុក​ស្រូវ​អង្ករ​បន្ត​ផ្ដល់​ជា​ស្បៀង​ឲ្យ​ទ័ព​សៀម ដែល​ជា​ហេតុ​បណ្ដាល​ឲ្យ​រាស្ត្រ​ខ្មែរ​កើត​ក្ដី​ក្ដៅ​ក្រហាយ​យ៉ាង​ខ្លាំង។ ពល​ទាហាន​លែង​ស្ដាប់​បញ្ជា ហើយ​រត់​ចេញ​ពី​ជួរ​ទ័ព​សៀម ព្រះរាជា​ទ្រង់​ខ្ញាល់​ណាស់ ក៏​ចាត់​ព្រះ​ឃ្លាំង​ធិបតី​សំ ធ្វើ​ជា​ឧកញ៉ា​ហ្លួង ឲ្យ​តាម​រក​ចាប់​ពួក​ទាំង​នោះ​មក​ធ្វើ​ទោស។
19	អំពើ​នេះ ជំរុញ​ឲ្យ​រាស្ត្រ​មាន​កំហឹង​យ៉ាង​ខ្លាំង។ ម្យ៉ាង​ដោយ​មាន​ការ​គាំទ្រ​ពី​ចៅហ្វាយ មឿង​គោក​សេះ ឈ្មោះ​ឧកញ៉ា​មន្ត្រី​ស្នេហា​សូ ផង ប្រជារាស្ត្រ​ក៏​បះបោរ​ក​ជា​ទ័ព ចូល​ឡោមព័ទ្ធ​ដោយ​អត់​ញញើត​ចាប់​ឧកញ៉ា ព្រះ​ឃ្លាំង​ធិបតី​សំ ជា​ឧកញ៉ា ហ្លួង សម្លាប់​ចោល​ទៅ។
20	ព្រះ​រាមាធិបតី​ព្រះ​អង្គ​នន់ ទ្រង់​ពិរោធ​ណាស់ ក៏​បញ្ជា​ឲ្យ​ចាប់​ឧកញ៉ា​មន្ត្រី​ស្នេហា​សូ ដាក់​ទោស​ប្រហារ​ជីវិត​បង់។ ឯ​ឧកញ៉ា​សែន​ខាង​វ៉ា​ពាង ចៅហ្វាយ​ស្រុក​ខេត្ត​បាធាយ ទទួល​ទោស​ត្រូវ​វាយ ៥០​រំពាត់ និង​ឧកញ៉ា​តេជោ​ទែន ចៅហ្វាយ​ខេត្ត​កំពង់ស្វាយ ជា​បង​អ្នក​ទាំង​ពីរ ត្រូវ​ទទួល​ការ​ជេរ​ប្រដៅ​ស្ដី​បន្ទោស។ ចំណែក​ខាង​ជំទាវ​ឡង់ ជា​ម្ដាយ ពេល​ដឹង​ថា​កូន​ពៅ​របស់​គាត់ គឺ​ឧកញ៉ា​មន្ត្រី​ស្នេហា​សូ ត្រូវ​ព្រះរាជា​កាត់​ទោស​ប្រហារ​ជីវិត​ដូច្នោះ គាត់​ឈឺ​ចិត្ត​ណាស់។ ពេល​បាន​ជួប​កូន​ពីរ​នាក់​ទៀត គឺ​ឧកញ៉ា​សែន​ខាង​វ៉ា​ពាង និង​ឧកញ៉ា​តេជោ​ទែន ដែល​សុទ្ធតែ​ជា​ចៅហ្វាយ​ខេត្ត​នោះ គាត់​បាន​បញ្ជា​ឲ្យ​ក្រោក​ឈរ​ប្រមូល​រាស្ត្រ បះបោរ​ប្រឆាំង​នឹង​ស្ដេច​ផែនដី ដើម្បី​សងសឹក​វិញ​ផង និង​ដើម្បី​ដណ្ដើម​រាជ្យ​ថ្វាយ​ទៅ​ព្រះអង្គ​អេង បុត្រ​ព្រះ​មហា​ឧបយោរាជ​អង្គ​តន់ ផង។
21	ព្រះ​រាមាធិបតី​ព្រះអង្គ​នន់ ជ្រាប​កិច្ចការ​នេះ ក៏​បញ្ជា​ឲ្យ​ហៅ​ចៅហ្វា​ទឡ្ហៈម៉ូ ជា​កូន​ច្បង​របស់​ជំទាវ​ឡង់ ពី​ខេត្ត​បាសាក់ មក​ឲ្យ​នាំ​ទ័ព​ទៅ​បញ្ចុះបញ្ចូល​ប្អូន​ទាំង​ពីរ ឲ្យ​ឈប់​នាំ​រាស្ត្រ​ក្នុង​ខេត្ត​ទាំង​បី​បះបោរ​ទៅ ប៉ុន្តែ​ផ្ទុយ​ទៅ​វិញ ចៅហ្វា​ទឡ្ហៈម៉ូ បែរ​ជា​រួម​កម្លាំង​នឹង​ប្អូន​គាត់​ប្រឆាំង​នឹង​ព្រះរាជា​វិញ។ ព្រះ​រាមាធិបតី​ព្រះ​អង្គ​នន់ ឃើញ​ដូច្នោះ ក៏​ទ្រង់​លើក​ទ័ព​ផ្ទាល់​ព្រះអង្គ​ទៅ​វាយ​បង្ក្រាប​ចលនា​បះបោរ​នេះ នៅ​ខេត្ត​កំពង់ស្វាយ។
22	ក្រោយ​ពី​ព្រះរាជា​លើក​ទ័ព​ចេញ​ទៅ ឧកញ៉ា​វិបុល​រាជ​ស៊ូ នៅ​រាជវាំង​ឧត្តុង្គ ដែល​ធ្លាប់​ប្រើ​ល្បិច​បំបែក​បំបាក់​ផ្ទៃ​ក្នុង​ពី​មុន​នោះ បាន​ចូល​ដៃ​ខាង​ចៅហ្វាម៉ូ ដែរ ហើយ​នាំ​កម្លាំង​របស់​ខ្លួន​ចាប់​ព្រះរាជបុត្រ​បួន​អង្គ​របស់​ព្រះ​រាមាធិបតី​អង្គ​នន់ ស្ដេច​ផែនដី​ថ្មី​យក​ទៅ​ពិឃាដ នៅ​ភូមិ​ឃ្លាំងស្បែក ទាំងអស់។ ព្រះ​រាមាធិបតី​អង្គ​នន់ បាន​ដឹង​ដំណឹង​នេះ ទ្រង់​តក់ស្លុត​ណាស់ ក៏​ដក​ទ័ព​ថយ​មក​ក្រុង​ឧត្តុង្គ វិញ។ ប៉ុន្តែ​មក​ដល់​កំពង់ឆ្នាំង បាន​ជួប​ប្រទះ​នឹង​ទ័ព​ខ្មែរ-យួន ដែល​ចៅហ្វាម៉ូ បាន​ពឹង​ឲ្យ​មក​ជួយ ហើយ​ច្បាំង​គ្នា​នៅ​ទីនោះ។ ទីបំផុត ព្រះរាជា​ចាញ់ ហើយ​បែក​ទ័ព​រត់​ខ្ចាត់ខ្ចាយ​ទៅ។
23	ក្រោយ​មក ព្រះរាជា​បាន​ជួប​អ្នក​សីល​ខ្លាំង​ពូកែ​ម្នាក់​ឈ្មោះ សីល​មាស ហើយ​ទ្រង់​លើក​សីល​មាស នេះ​ឲ្យ​ធ្វើ​ជា​មេ​ទ័ព តែ​ត្រូវ​ច្បាំង​ចាញ់​ចៅហ្វាម៉ូ ទៀត។ ព្រះអង្គ​នន់ ក៏​ទ្រង់​ភៀស​ទៅ​ភ្នំ​កំរ៉ែង ដែល​ទីបំផុត​ព្រះរាជា​រាមាធិបតី​អង្គ​នន់ នេះ ត្រូវ​ចៅហ្វាម៉ូ ចាប់​បាន​ដាក់​ទ្រុង​យក​មក​សម្រេច​ទោស​ប្រហារ​ជីវិត ដោយ​ទម្លាក់​បំភ្លេច​ក្នុង​បឹង​ខ្យង ខាង​ទិស​និរតី​ស្ពាន​ខ្លា​ត្រាំ ខាង​លិច​កំពង់ហ្លួង ក្នុង​ខេត្ត​ពញាឮ ក្នុង​ឆ្នាំ​១៧៧៩ នោះ​ទៅ។ ក្រោយ​ពី​បាន​ជ័យជម្នះ​ជា​ស្ថាពរ​ហើយ ទាំងអស់​គ្នា​បាន​មូលមតិ​ថ្វាយ​រាជ្យ​សម្បត្តិ​ទៅ​ព្រះអង្គ​អេង ជា​ព្រះរាជបុត្រ​ព្រះ​មហា​ឧបយោរាជ​អង្គ​តន់ ឲ្យ​ឡើង​សោយរាជ្យ​តាំង​ពី​ពេល​នោះ​មក៕
***********
10	ប្រវត្តិ​ខេត្ត​ខ្មែរ​ភាគ​ខាង​លិច​មួយ​ចំនួន​ធ្លាក់​ក្នុង​កណ្ដាប់​ដៃ​សៀម (ភាគ​៥៨)

11	នៅ​ក្នុង​រាជ្យ​របស់​ព្រះអង្គ​អេង ខេត្ត​ខ្មែរ​ភាគ​ខាង​លិច​មួយ​ចំនួន គឺ​ខេត្ត​បាត់ដំបង មហា​នគរ​សៀមរាប សំណាត់ ចុងកាល់ មោងឫស្សី ធ្លាក់​ទៅ​ក្នុង​កណ្ដាប់​ដៃ​សៀម នៅ​ឆ្នាំ​១៧៩៥។ ទឹក​ដី​នេះ ត្រូវ​នៅ​ក្រោម​ការ​ត្រួតត្រា​របស់​សៀម រហូត​ដល់​ឆ្នាំ​១៩០៧ ទើប​ប្រគល់​ឲ្យ​ខ្មែរ​វិញ។
12	ក្រោយ​ពី​បាន​ធ្វើ​គត់​ព្រះអង្គ​នន់​ទី​២ ដែល​មាន​និន្នាការ​ខាង​សៀម រួច​ហើយ ចៅហ្វា​ម៉ូ ដែល​មាន​និន្នាការ​ខាង​យួន បាន​លើក​ខ្លួន​ឯង​ជា​សម្ដេច​ចៅហ្វា​មហារាជ ហើយ​បាន​ថ្វាយ​រាជ្យ​សម្បត្តិ​ទៅ​ព្រះអង្គ​អេង ព្រះរាជបុត្រ​ព្រះ​មហា​រាជ​អង្គ​តន់ ព្រះជន្ម ៦​ព្រះ​វស្សា ឲ្យ​ឡើង​សោយរាជ្យ​នៅ​ឧត្តុង្គ​ក្នុង​ឆ្នាំ​១៧៧៩ ប៉ុន្តែ​កិច្ចការ​ដែនដី​ស្ថិត​នៅ​ក្នុង​កណ្ដាប់​ដៃ​សម្ដេច​ចៅហ្វា​មហា​រាជ​ម៉ូ ទាំងអស់។
13	នៅ​ក្នុង​រាជ្យ​របស់​ព្រះអង្គ​អេង នេះ ប្រទេស​ខ្មែរ​មាន​កើត​ការ​ជ្រួល​ច្របល់​យ៉ាង​ខ្លាំង ដោយសារ​មន្ត្រី​បី​រូប​ដែល​មាន​ចិត្ត​លោភលន់​ដណ្ដើម​បុណ្យ​ស័ក្តិ លាភ​សក្ការៈ​គ្នា គឺ ម៉ូ ស៊ូ និង​បែន ដែល​មាន​សៀម និង​យួន ជា​អ្នក​លូក​ដៃ​កកូរកកាយ​ផង។ យ៉ាង​ណា​មិញ ពេល​ដែល​ចៅហ្វា​ម៉ូ ដែល​ធ្លាប់​មាន​ការ​គាំទ្រ​ពី​យួន បាន​ឡើង​កាន់​អំណាច​ហើយ ក៏​បាន​ដាក់​ឧកញ៉ា​យមរាជ​បែន ជា​មន្ត្រី​ខាង​ព្រះអង្គ​នន់​ទី​២ ដែល​សៀម ធ្លាប់​គាំទ្រ ឲ្យ​ស្ថិត​ក្រោម​ការ​ត្រួត​ពិនិត្យ​របស់​ឧកញ៉ា​តេជោ​ទែន ជា​ប្អូន​របស់​ខ្លួន​នៅ​ខេត្ត​កំពង់ស្វាយ។
14	ព្រះចៅ​តាកស៊ីន ប្រទេស​សៀម បាន​ជ្រាប​ដំណឹង​នេះ ទ្រង់​ខ្ញាល់​នឹង​ឧកញ៉ា​យមរាជ​បែន មន្ត្រី​រនុក​ក្នុង​របស់​ព្រះអង្គ​នៅ​ប្រទេស​កម្ពុជា ថា​បណ្តែតបណ្តោយ​ឲ្យ​សត្រូវ​ធ្វើ​គត​ព្រះអង្គ​នន់​ទី​២ បាន។ ព្រះអង្គ​ក៏​ធ្វើ​រាជសារ​ឲ្យ​ព្រះ​កែវ​ដួង ដែល​សៀម បាន​ឃាត់​ទុក​នៅ​ស្រុក​សៀម តាំង​ពី​រាជ​ព្រះ​ឧទ័យ​រាជា​អង្គ​តន់ នោះ នាំ​យក​មក​ជូន​សម្ដេច​ចៅហ្វា​មហា​រាជ​ម៉ូ សុំ​នាំ​យក​ឧកញ៉ា​យមរាជ​បែន ទៅ​ប្រទេស​សៀម។
15	សៀម ធ្វើ​ទោស​បែន ដោយ​វាយ​មួយ​រយ​ខ្វាប់ និង​ចៀរ​ស្លឹក​ត្រចៀក​ទាំង​សង​ខាង។ ម៉្យាង​ទៀត​ដោយ​មិន​សព្វ​ព្រះទ័យ​នឹង​រាជ្យ​សម្បត្តិ​បាន​ទៅ​ព្រះអង្គ​អេង ជា​រាជបុត្រ​ព្រះអង្គ​តន់ ដែល​ធ្លាប់​ច្បាំង​នឹង​ខ្លួន​ផង ព្រះចៅ​សៀម​តាកស៊ីន ក៏​បង្កើត​លេស​ចោទ​ថា ខ្មែរ​ចូល​ខាង​យួន ហើយ​បញ្ជា​ទ័ព​សៀម ២​ម៉ឺន ៧​ពាន់​នាក់ ឲ្យ​លុកលុយ​ចូល​ប្រទេស​កម្ពុជា ជា​បី​ផ្លូវ ដឹក​នាំ​ដោយ​ពញា​ចក្រី​ដួង មហា​ក្រស័ត​សឹក និង​ពញា​សី​សីហ៍ ព្រម​ទាំង​ព្រះអង្គ​ណយ ដែល​ជា​បុត្រ​ផ្ទាល់​របស់​ព្រះចៅ​តាកស៊ីន ដែល​ទើប​នឹង​សឹក​ពី​បួស ហើយ​នាំ​ទាំង​យមរាជ​បែន មក​ជាមួយ​ផង។
16	ព្រះចៅ​សៀម ទ្រង់​ផ្តែផ្តាំ​ថា បើ​វាយ​ឈ្នះ​ខ្មែរ​ហើយ ឲ្យ​ដាក់​ព្រះអង្គ​ណយ បុត្រ​ព្រះអង្គ​សោយរាជ្យ​នៅ​កម្ពុជា ដូច​កាល​ស្ដេច​សៀម ធ្លាប់​បាន​ធ្វើ​ចំពោះ​កម្ពុជា នៅ​សម័យ​អង្គរ​ដូច្នោះ​ដែរ។ ចំណែក​ខាង​សម្ដេច​ចៅហ្វា​មហារាជ​ម៉ូ លុះ​ដឹង​ថា​សៀម លើក​ទ័ព​មក​ច្រើន​ផ្លូវ​ដូច្នោះ ក៏​នាំ​ស្ម័គ្រ​បក្ខពួក​ដក​ខ្លួន​ថយ​ចេញ​ពី​រាជវាំង​ឧត្តុង្គ មក​បោះ​បន្ទាយ​នៅ​ភ្នំពេញ ហើយ​ចាត់​បម្រើ​ឲ្យ​ទៅ​ស្រុក​យួន សុំ​កម្លាំង​យួន ឲ្យ​ជួយ​ច្បាំង។ ព្រះចៅ​យ៉ាឡុង ប្រទេស​យួន ក៏​បញ្ជូន​ទ័ព​មក​ជួយ​តាម​ការ​ស្នើសុំ។
17	ទ័ព​សៀម ចូល​មក​វាយ​លុក​ប្រទេស​ខ្មែរ​លើក​នេះ​អស់​រយៈពេល​បី​ខែ ប៉ុន្តែ​ក្នុង​ពេល​កំពុង​ច្បាំង​ទល់​នឹង​ទ័ព​ខ្មែរ ដែល​មាន​យួន ជា​ជំនួយ​នោះ ស្រាប់​តែ​នៅ​ឯ​ប្រទេស​សៀម ឯណោះ​មាន​វិបត្តិ​មួយ​យ៉ាង​ធំ​កើត​ឡើង គឺ​ព្រះចៅ​តាកស៊ីន ទ្រង់​ឡប់​សតិ​ទៅ​ជា​វិកល​ចរិត។ មេ​ទ័ព​សៀម គឺ​ឧកញ៉ា​ចក្រី​ដួង ក៏​ដក​ទ័ព​ពី​កម្ពុជា ត្រឡប់​ទៅ​ប្រទេស​សៀម វិញ​យ៉ាង​ប្រញាប់ នាំ​ទាំង​ព្រះរាជបុត្រ​នាម​ចៅ​ណយ ទៅ​ជាមួយ​ផង។ ឯ​ឧកញ៉ា​បែន មន្ត្រី​ខ្មែរ​ដែល​មាន​បង្អែក​សៀម ក៏​ត្រឡប់​ទៅ​ស្រុក​សៀម វិញ​ដែរ។ ទីបំផុត ព្រះចៅ​តាកស៊ីន ព្រះរាជបុត្រ និង​ព្រះ​ញាតិ​ត្រូវ​ចាប់​ឃុំឃាំង ហើយ​ត្រូវ​ប្រហារ​ជីវិត​ទាំងអស់។ ឧកញ៉ា​ចក្រី​ដួង មេ​ទ័ព​សៀម ក៏​ប្រកាស​ខ្លួន​ជា​ស្ដេច​ព្រះនាម​សម្ដេច​ព្រះពុទ្ធ​យ៉ត​ហ្វា​ចូឡា​លោក។
18	ពិត​មែន​តែ​សង្គ្រាម​រវាង​ខ្មែរ​សៀម បាន​ស្ងប់ ហើយ​ទ័ព​យួន ក៏​ត្រឡប់​ទៅ​ស្រុក​វិញ​មែន ប៉ុន្តែ​ក្នុង​ឆ្នាំ​១៧៨២ នៅ​ប្រទេស​ខ្មែរ​ឯណេះ ជម្លោះ​បែក​បាក់​គ្នា​បាន​កើត​មាន​ឡើង​រវាង​ម្ខាង គឺ​ពញា​ស៊ូ ជា​មន្ត្រី​ពូកែ​ល្បិច​ខាង​បំបែក​បំបាក់ មាន​បំណង​ផ្ដួល​រំលំ​សម្ដេច​ចៅហ្វា​ម៉ូ និង​ឧកញ៉ា​ចក្រី​ពាង ជា​ប្អូន ដើម្បី​ដណ្ដើម​អំណាច។ ស៊ូ បាន​ផ្ញើ​លិខិត​ទៅ​ជូន​កែវ​ដួង ដែល​នៅ​ស្រុក​សៀម ឲ្យ​ទូល​ស្ដេច​សៀម សុំ​យក​ឧកញ៉ា​យមរាជ​បែន ត្រឡប់​មក​ស្រុក​ខ្មែរ​វិញ ដើម្បី​រួម​កម្លាំង​ជាមួយ​ខ្លួន​កម្ចាត់​ចៅហ្វា​ម៉ូ និង​បក្ខពួក​ទាំងអស់​ដែល​មាន​និន្នាការ​ខាង​យួន ចេញ​ឲ្យ​អស់។ ស្រប​តាម​បំណង​របស់​ខ្លួន ស្ដេច​សៀម ក៏​បញ្ជូន​ឧកញ៉ា​បែន នេះ​មក​ស្រុក​ខ្មែរ​វិញ​តាម​ការ​ស្នើសុំ។
19	ពេល​បែន ត្រឡប់​ពី​សៀម ស៊ូ ទៅ​ទទួល ហើយ​នាំ​ទៅ​ជួប​សម្ដេច​ចៅហ្វា​ម៉ូ ហើយ​ភរ​ម៉ូ ថា បែន បាន​លប​រត់​គេច​ពី​ស្រុក​សៀម មក ព្រោះ​ស្អប់​ស្ដេច​ដែល​ធ្វើ​បាប​ខ្លួន។ ម៉ូ ដែល​មាន​និន្នាការ​យួន មិន​បាន​ដឹង​ល្បិច​នេះ ពេល​ឮ​ថា​បែន បែក​ចិត្ត​ពី​សៀម គាត់​អរ​ណាស់ ក៏​រៀបចំ​ពិធី​ជប់លៀង​មួយ​យ៉ាង​ធំ។ ក្នុង​ពិធី​ជប់លៀង​នោះ ស៊ូ និង​បែន ក៏​នាំ​ស្ម័គ្រ​បក្ខពួក​ដែល​ខ្លួន​បាន​ត្រៀម​បង្កប់​ជា​ស្រេច វាយ​លុក​សម្លាប់​បក្ខពួក​ចៅហ្វា​ម៉ូ ដែល​ផឹក​ស្រវឹង​សប្បាយ​ភ្លេច​ខ្លួន​ស្លាប់​ទាំងអស់។ ចំណែក​ខាង​ចៅហ្វា​ម៉ូ ពេល​អាសន្ន​នោះ បាន​រត់​គេច​ខ្លួន​ទៅ​ពួន​នៅ​ខេត្ត​បាសាក់ តែ​ត្រូវ​គេ​ចាប់​បាន ហើយ​ប្រហារ​ជីវិត​ម៉ូ ទាំង​ជំទាវ​ឡង់ ផង។
20	ពេល​សម្លាប់​ចៅហ្វា​ម៉ូ បាន​ហើយ ស៊ូ ក៏​លើក​ខ្លួន​ឯង​ជា​ធំ​ស្រដី​ការ​នៅ​ក្រុង​ឧត្តុង្គ​មានជ័យ។ ក្រោយ​នោះ​បន្តិច សម្ដេច​ចៅពញា​ស៊ូ នេះ​មាន​ចិត្ត​រង្កៀស​នឹង​យមរាជ​បែន ដែល​ជា​ដៃគូ​ខ្លួន​ទៀត ហើយ​រក​វិធី​សម្លាប់​យមរាជ​បែន ចោល។ តែ​បែន ដឹង​មុន ក៏​នាំ​ស្ម័គ្រ​បក្ខពួក​សម្លាប់​ចៅ​ពញា​ស៊ូ កូន​ប្រពន្ធ និង​បក្ខពួក​បាន​ទាំងអស់ ហើយ​បែន ក៏​ប្រកាស​ខ្លួន​ជា​សម្ដេច​ចៅហ្វា​ទឡ្ហះ សម្រេច​ផែនការ​ផែនដី​នៅ​ក្រុង​ឧត្តុង្គ​មានជ័យ ហើយ​ចាត់​មន្ត្រី​ដប់​នាក់​ឲ្យ​នាំ​ព្រះ​ខ័ន​ជ័យ​របស់​ខ្មែរ យក​ទៅ​ថ្វាយ​ព្រះចៅ​យ៉ត​ហ្វា​ស្ដេច​សៀម។ សៀម បាន​ចាត់​ទុក​ថា ប្រទេស​កម្ពុជា ជា​ចំណុះ​របស់​ខ្លួន​តាំង​ពី​ពេល​នោះ​មក។
21	ថ្ងៃ​ក្រោយ​មក បែន បាន​បញ្ជា​ទ័ព​ឲ្យ​លើក​ទៅ​ចាប់​ឧកញ៉ា​ទែន ជា​ប្អូន​ចៅហ្វា​ម៉ូ ទៀត ប៉ុន្តែ​ត្រូវ​ឧកញ៉ា​តេជោ​ទែន ដែល​មាន​ស្ដេច​ត្រាញ់ ចៅហ្វាយ​ខេត្ត​ត្បូងឃ្មុំ និង​អាជ្ញាហ្លួង​ដែល​ជា​បក្ខពួក​ខាង​ឧកញ៉ា​ស៊ូ (ដែល​បែន បាន​សម្លាប់) រួម​ដៃ​ផង លើក​ទ័ព​ច្បាំង ហើយ​ធ្វើ​ដំណើរ​រុល​មក​ព័ទ្ធ​ក្រុង​ឧត្តុង្គ។
22	ចៅហ្វា​ទឡ្ហះ​បែន ឃើញ​ហេតុ​អាសន្ន​ដូច្នោះ ក៏​បញ្ជូន​ឧកញ៉ា​ក្រឡា​ហោម​ប៉ុក ជា​ព្រះធម្មបិតា នាំ​ព្រះអង្គ​អេង និង​ព្រះ​ញាតិវង្ស​ភៀស​ទៅ​ស្រុក​សៀម។ បន្ទាប់​មក​ទៀត ស្ដេច​សៀម ទ្រង់​ប្រោស​ចៅហ្វា​បែន ឲ្យ​ឡើង​យសស័ក្ដិ​ជា “ពញា​អភ័យ​ធិបេស​វិសេស​សង្គ្រាម” ហើយ​ឲ្យ​ដឹក​នាំ​ទ័ព​ចាម ជាមួយ​មន្ត្រី​សៀម-ខ្មែរ​ឯ​ទៀត មក​ច្បាំង​កម្ចាត់​ចៅហ្វា​ទែន ដែល​បាន​ទៅ​ពឹង​យួន មក​ជួយ​ច្បាំង ហើយ​បោះ​ទីតាំង​នៅ​ឧត្តុង្គ​នោះ។
23	ទ័ព​សៀម-ខ្មែរ ច្បាំង​នឹង​ទ័ព​យួន-ខ្មែរ នៅ​ក្នុង​ប្រទេស​កម្ពុជា ជាច្រើន​លើក​ច្រើន​សា។ ទីបំផុត ទ័ព​ចៅហ្វា​បែន (ខាង​សៀម) បាន​ទទួល​ជោគជ័យ ហើយ​បែន ចាប់​ចៅហ្វា​ទែន បញ្ជូន​ទៅ​ថ្វាយ​ស្ដេច​សៀម ឯ​ក្រុង​ទេពបុរី។
24	ឯកសារ​មហា​បុរស​ខ្មែរ​បាន​រៀបរាប់​ថា ក្រោយ​ពី​បែន បាន​ជោគជ័យ​លើ​ចៅហ្វា​ទែន ហើយ ស្ដេច​យួន ដែល​ត្រូវ​ពួក​បះបោរ​តៃសឺន វាយ​រំលំ ហើយ​ភៀស​ខ្លួន​ទៅ​ពឹង​សៀម ឲ្យ​ជួយ​វាយ​ដណ្ដើម​រាជបល្ល័ង្គ​វិញ តែ​សៀម ជួយ​មិន​បាន​សម្រេច​នោះ បាន​ផ្ញើ​សារ​មក​សុំ​ជំនួយ​ពី​ពញា​អភ័យ​ធិបេស​បែន។ បែន បាន​បញ្ជូន​ទ័ព​ខ្មែរ​ត្រឡប់​មក​ស្រុក​វិញ ឯ​ព្រះអង្គ​វាយ​បន្ត​ទៅ​យក​ក្រុង​វ៉េ ទៀត។ ឯ​បែន ក៏​បោះ​បន្ទាយ​យ៉ាង​មាំ​នៅ​ឧត្តុង្គ ហើយ​កាន់​កាប់​កិច្ចការ​ផែនដី​ប្រទេស​កម្ពុជា ត​មក។
25	ឆ្នាំ​១៧៩២ ព្រះចៅ​យ៉ត​ហ្វា​ស្ដេច​សៀម បាន​ផ្ញើ​សារ​បញ្ជា​ឲ្យ​ចៅ​ពញា​បែន កេណ្ឌ​រាស្ត្រ​ខ្មែរ​មួយ​ម៉ឺន​នាក់​យក​ទៅ​ជីក​ស្រះ​ប្រឡាយ​នៅ​ក្រុង​ទេពបុរី។ រាស្ត្រ​ខ្មែរ​កើត​ក្តី​ក្តៅ​ក្រហាយ​នឹង​ការ​ជិះ​ជាន់​របស់​ពញា​បែន យ៉ាង​ខ្លាំង ក៏​ប្ដឹង​ទៅ​ព្រះ​កែវ​ដួង ចៅហ្វា​ទែន ក្រឡា​ហោម​ប៉ុក មន្ត្រី​ខ្មែរ​ដែល​ស្ដេច​សៀម ថែរក្សា​នៅ​ក្រុង​ទេពបុរី នោះ ឲ្យ​ទូល​សុំ​ស្ដេច​សៀម អនុញ្ញាត​ថ្វាយ​ព្រះអង្គ​អេង បាន​វិល​ត្រឡប់​មក​គ្រប់គ្រង​ក្រុង​កម្ពុជា វិញ ដើម្បី​ឲ្យ​រាស្ត្រ និង​ពុទ្ធសាសនិក​បាន​សុខ​រៀង​ទៅ។ ស្ដេច​សៀម ក៏​យល់ព្រម​តាម​សំណើ។
26	ឆ្នាំ​១៧៩៣ ព្រះ​ពុទ្ធ​យ៉ត​ហ្វា ទ្រង់​បំបួស​ព្រះអង្គ​អេង និង​បុត្រ​ព្រះអង្គ​ពីរ​អង្គ​ទៀត។ បួស​បាន​មួយ​វស្សា ក៏​ចាក​ផ្នួស​មក​វិញ។ ឆ្នាំ​១៧៩៤ ស្ដេច​សៀម ក៏​បាន​រៀបចំ​អភិសេក​ព្រះអង្គ​អេង ជា​ស្ដេច​ផែនដី​ក្រុង​កម្ពុជា នៅ​ក្រុង​ទេពបុរី ប្រទេស​សៀម ហើយ​ថ្វាយ​ព្រះនាម​ថា សម្ដេច​ព្រះ​នារាយ៍​រាមាធិបតី​សិរី​សុរិយោ​ពណ៌ ហើយ​ក្រឡាហោម​ប៉ុក ជា​ព្រះធម្មបិតា ត្រូវ​តែងតាំង​ជា​សម្ដេច​ចៅហ្វា​ទឡ្ហះ ជំនួស​ចៅហ្វា​បែន ដែល​ត្រូវ​តាំង​ជា​ស្ដេច​ត្រាញ់​ឈរ​ត្រួត​ខេត្ត​បាត់ដំបង មាន​ងារ​ជា​ចៅ​ពញា​អភ័យ​ធិបេស​វិសេស​សង្គ្រាម នោះ។ ព្រះចៅ​សៀម ទ្រង់​ថ្វាយ​ព្រះ​ខ័ន និង​គ្រឿង​ឥស្សរិយយស​ទាំងអស់​មក​វិញ រួច​បញ្ជា​ទ័ព​ខ្មែរ-សៀម ដង្ហែ​ព្រះអង្គ​អេង វិល​ត្រឡប់​មក​កម្ពុជា វិញ។ មក​ដល់​ប្រទេស​កម្ពុជា ព្រះអង្គ​ត្រូវ​រៀបចំ​អភិសេក​ម្តង​ទៀត។
27	ចំណែក​ពញា​បែន “ខ្មែរ​ខ្ញុំ​សៀម” ដែល​សៀម តាំង​ជា​ស្ដេច​ត្រាញ់​លើ​ខេត្ត​បាត់ដំបង នោះ មិន​ព្រម​ធ្វើ​ការ​ជា​ចំណុះ​ក្រុង​កម្ពុជា ទេ។ ពញា​បែន លប​សរសេរ​សំបុត្រ​ទៅ​ទូល​ស្ដេច​សៀម ឲ្យ​សុំ​ខេត្ត​បាត់ដំបង សៀមរាប ឡើង​ផ្តាច់​ទៅ​សៀម។ ស្រប​តាម​គំនិត​សៀម ដែល​ប៉ង​លេប​ទឹក​ដី​ខ្មែរ​ឲ្យ​សូន្យ​ផង ស្ដេច​សៀម ក៏​ធ្វើ​សារ​ផ្ញើ​មក​ព្រះអង្គ​អេង។ ដំបូង​ព្រះអង្គ​អេង មិន​ព្រម​ប្រគល់​ឲ្យ​ទេ តែ​ដល់​ស្ដេច​សៀម គំរាម​ជាច្រើន​លើក ហើយ​ដាក់​ការ​គាប​សង្កត់​ផ្សេងៗ​ទៀត​ផង ព្រះអង្គ​អេង ក៏​ព្រម​ប្រគល់​ឲ្យ ប៉ុន្តែ​បាន​បញ្ជាក់​ថា សុំ​ថ្វាយ​តែ​មួយ​រាជ្យ​ព្រះចៅ​យ៉ត​ហ្វា ប៉ុណ្ណោះ។
28	គឺ​ដោយសារ​តែ​ខ្មែរ​បែក​បាក់​គ្នា ចៅ​ពញា​បែន លោភលន់​ឥត​អៀន​ខ្មាស​នេះ​ហើយ ដែល​ធ្វើ​ឲ្យ​ទឹក​ដី​ខ្មែរ គឺ​ខេត្ត​បាត់ដំបង មហា​នគរ​សៀមរាប សំណាត់ ចុងកាល់ មោងឫស្សី ធ្លាក់​ទៅ​ក្នុង​កណ្ដាប់​ដៃ​សៀម នៅ​ឆ្នាំ​១៧៩៥ ហើយ​ទឹក​ដី​នេះ​ត្រូវ​នៅ​ក្រោម​ការ​ត្រួតត្រា​របស់​សៀម រហូត​ដល់​ឆ្នាំ​១៩០៧ ទើប​ប្រគល់​ឲ្យ​ខ្មែរ​វិញ។
29	ឯកសារ​មហា​បុរស​ខ្មែរ​បញ្ជាក់​ថា ឆ្នាំ​១៧៩៥ ព្រះអង្គ​អេង បាន​យាង​ទៅ​ប្រទេស​សៀម ហើយ​គង់​នៅ​ទីនោះ​អស់​រយៈពេល​ពីរ​ខែ ដើម្បី​សុំ​ទាមទារ​យក​ដី​ខ្មែរ​ខាង​លើ​មក​វិញ ប៉ុន្តែ​សៀម មិន​ព្រម​ប្រគល់​ឲ្យ។
30	ព្រះអង្គ​ក៏​យាង​ត្រឡប់​មក​វិញ ហើយ​បាន​តែ​មួយ​ឆ្នាំ​ក្រោយ​ប៉ុណ្ណោះ ព្រះអង្គ​ទ្រង់​ប្រឈួន ហើយ​សុគត​ក្នុង​ព្រះជន្ម ២៥​ព្រះ​វស្សា។ ព្រះ​អដ្ឋិធាតុ​ព្រះអង្គ​ត្រូវ​បាន​គេ​បញ្ចុះ​នៅ​ចេតិយ​ទន្ទឹម​ខាង​កើត នៅ​លើ​ភ្នំ​ព្រះរាជទ្រព្យ គឺ​ភ្នំ​ឧត្តុង្គ​សព្វថ្ងៃ​នេះ៕
***********
10	ខ្មែរ​ក្រោម​ទទូច​ឲ្យ​កម្ពុជា​ស្នើ​​វៀតណាម​ឲ្យ​បើក​សាលាបង្រៀន​អក្សរ​ខ្មែរ​ដល់​ជនជាតិ​ដើម

11	«»
12	HUYNH THANH DAT 
13	NGUYEN THIEN NHAN  
***********
10	ឆ្នាំ​នេះ​ខ្មែរ​ក្រោម​នឹង​ប្រារព្ធ​ខួប​៦៩​ឆ្នាំ​នៃ​ការបាត់បង់​ទឹកដី​ដោយ​គ្មាន​ការ​ហែ​ញត្តិ

11	«»
12	(Adhoc) 
13	«»
***********
10	ប្រវត្តិ​ជំរំ​ជនភៀសខ្លួន​ខ្មែរ ខៅអ៊ីដាង

11	«
12	(
13	) 
14	-
15	«
16	«
17	«
18	.
19	.
20	.
21	.
22	(UNHCR) 
23	(UNHCR) 
24	(
25	.
26	) 
27	(
28	,
29	) 
30	UNHCR 
31	.
32	.
33	.
34	.
35	«
36	.
37	.
38	.
39	.
40	«
41	(ICRC) 
42	.
43	.
44	.
45	.
46	(UNHCR) 
47	«
48	»
49	«
50	UNHCR
51	(
52	.
53	) 
54	«
55	«
